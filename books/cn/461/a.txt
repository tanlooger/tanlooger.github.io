放翁词编年笺注 - 陆游、夏承焘、吴熊和、陶然
　上卷 入蜀前及蜀中作
　　钗头凤
　　青玉案
　　水调歌头
　　赤壁词
　　浣沙溪
　　满江红
　　浪淘沙
　　定风波
　　恋绣衾
　　鹧鸪天
　　采桑子
　　大圣乐
　　满江红
　　感皇恩
　　蓦山溪
　　木兰花
　　临江仙
　　鹧鸪天
　　蝶恋花
　　望梅
　　浣沙溪
　　秋波媚
　　清商怨
　　齐天乐
　　汉宫春
　　夜游宫
　　鹧鸪天
　　乌夜啼
　　蝶恋花
　　苏武慢
　　木兰花慢
　　蓦山溪
　　好事近
　　齐天乐
　　沁园春
　　水龙吟
　　桃源忆故人
　　渔家傲
　　南歌子
　　双头莲
　　乌夜啼
　　夜游宫
　　好事近
　　朝中措
　　汉宫春
　　柳梢青
　　月上海棠
　　桃源忆故人
　　水龙吟
　　鹧鸪天
　　感皇恩
　　鹊桥仙
　　玉蝴蝶
　　好事近
　　南乡子
　　蝶恋花
　下卷 东归后作
　　好事近
　　沁园春
　　绣停针
　　风入松
　　好事近
　　乌夜啼
　　洞庭春色
　　桃源忆故人
　　豆叶黄
　　菩萨蛮
　　诉衷情
　　生查子
　　破阵子
　　点绛唇
　　一落索
　　杏花天
　　太平时
　　恋绣衾
　　蝶恋花
　　好事近
　　柳梢青
　　渔父
　　鹊桥仙
　　长相思
　　鹧鸪天
　　南乡子
　　谢池春
　　断句
　　不编年
　附录
　后记







放翁词编年笺注［宋］陆游著 夏承焘、吴熊和笺注 陶然订补

论陆游词

代序


陆游词的成就不能和他的诗并称，这和辛弃疾的诗不能和他的词的成就并称一样。前人评论陆游词的，明代杨慎说它“纤丽处似淮海，雄慨处似东坡”。毛晋添一句说：“超爽处似稼轩。”（毛刊《放翁词》跋）都还只是泛泛比较。清代刘熙载说它“乏超然之致，天然之韵，是以人得测其所至”（《艺概》二），似乎过贬。冯煦说：“剑南屏除纤艳，独往独来，其逋峭沉郁之概，求之有宋诸家，无可方比。”（《宋六十家词选·例言》）又近于过誉。《四库提要》说陆游欲驿骑东坡、淮海之间，“故奄有其胜，而皆不能造其极”，则是较中肯之论。本文拟就陆游词各方面试作探讨，谈谈它的独到处。先从“诗余”一辞谈起。

词名“诗余”，起于南宋。后来有些词家不满意这个名称，说：“古诗之于乐府，近体之于词，分镳并骋，非有先后。谓诗降为词，以词为诗之余，殆非通论矣。”（清代汪森作《词综·序》）这话就文学发展史来说，原有其相当正确的理由；但是就某些词家对词这种文学的态度来说，这个名称也反映了他们创作的实际情况。南宋初年胡寅题向子的《酒边词》说：

词曲者，古乐府之末造也……名之曰“曲”，以其曲尽人情耳。方之曲艺，犹不逮焉，其去《曲礼》则益远矣。然文章豪放之士鲜不寄意于此者，随亦自扫其迹，曰谑浪游戏而已。……

以“谑浪游戏”而“自扫其迹”，确是当时一般词人否定这种文学创作的自歉心理。由于词起于民间小调，由于它所配的音乐是“花间”、“酒边”的“宴乐”，加之柳永、曹组诸人之作，多用娼妓口吻写狎媟情事，在某些文人看来，这是有损于正统文学的尊严的，所以当时文人写这种文学的大都带些歉疚情绪。就今所知，南宋人词集以“诗余”自名的，有林淳的《定斋诗余》、廖行之的《省斋诗余》等等（见《直斋书录解题》）。这里面有的是自谦，有的是自歉。

但是，以“余”为名，不一定都是贬辞。韩愈说：“余事作诗人。”以“余事”为诗，必其人有他的事业学问在诗之外，这只有大作家像屈原、杜甫辈足以当之。陆游《示子遹》诗云：“子果欲学诗，工夫在诗外。”陆游一生，匡复志事，到老不衰，可谓不愧其言。说陆游之诗是他一生匡复志事之余事，那么，他的词又该是他的诗的余事。以“诗余”称他的词，岂不是名符其实？这对作者来说，原是褒辞而并不是贬辞。

但是就陆游平生议论看来，他原是瞧不起词这种文学的。他的文集里有几篇关于词的文字，一篇是自题《长短句序》：

雅正之乐微，乃有郑、卫之音。郑、卫虽变，然琴瑟笙磬犹在也。及变而为燕之筑、秦之缶、胡部之琵琶、箜篌，则又郑、卫之变矣。风、雅、颂之后为骚、为赋、为曲、为引、为行、为谣、为歌，千余年后乃有倚声制辞起于唐之季世，则其变愈薄，可胜叹哉！予少时汩于世俗，颇有所为，晚而悔之；然渔歌菱唱，犹不能止。今绝笔已数年，念旧作终不可揜，因书其首，以识吾过。淳熙己酉炊熟日，放翁自序。（《渭南文集》十四）

这里他明显地说出他菲薄这种文学的看法，认为它在传统诗歌里是“其变愈薄”的东西。“晚而悔之”、“犹不能止”二语，也说出自己创作的矛盾心理。另两篇都是跋《花间集》的：

《花间集》皆唐末五代时人作，方斯时天下岌岌，生民救死不暇，士大夫乃流宕如此，可叹也哉！或者亦出于无聊故耶？笠泽翁书。（《渭南文集》三十）

说“士大夫乃流宕如此”、“或者亦出于无聊”，可以看出他对唐末五代词的态度。第二篇说：

唐自大中后，诗家日趣浅薄，其间杰出者亦不复有前辈闳妙浑厚之作，久而自厌；然梏于俗尚，不能拔出。会有倚声作词者，本欲酒间易晓，颇摆落故态，适与六朝跌宕意气差近，此集所载是也。故历唐季五代，诗愈卑而倚声者辄简古可爱。盖天宝以后诗人，常恨文不迨；大中以后，诗衰而倚声作。使诸人以其所长格力施于所短，则后世孰得而议？笔墨驰骋则一，能此不能彼，未易以理推也。开禧元年十二月乙卯，务观东篱书。（同上）

这里一方面惋惜五代词人枉抛心力，一方面又叹佩他们的才力有不可及处。这是有贬有褒之辞。另有《跋后山居士长短句》一篇说：

唐末诗益卑，而乐府词高古工妙，庶几汉魏。陈无己诗妙天下，以其余作辞（应作“词”），宜其工矣，顾乃不然，殆未易晓也。绍熙二年正月二十四日雪中试朱元亨笔，因书。（《渭南文集》二十八）

开头三句，拿汉魏乐府比唐末词，却是全面肯定语了。还有一篇《跋东坡七夕词后》说：

昔人作七夕诗，率不免有珠栊绮疏惜别之意；惟东坡此篇，居然是星汉上语，歌之曲终，觉天风海雨逼人。学诗者当以是求之。庆元元年元日，笠泽陆某书。（《渭南文集》二十八）

说“歌之曲终”，必是指词而非诗。案，苏轼《东坡乐府》中《鹊桥仙·七夕送陈令举》下片：“客槎曾犯，银河波浪，尚带天风海雨。相逢一醉是前缘，风雨散、飘然何处！”所谓“居然是星汉上语”，知此跋“天风海雨”云云，确是评此词。说“学诗者当以是求之”，那么，他似乎把词抬高到在诗之上了。总观这五篇题跋，他对词忽褒忽贬，似乎并无定见。五篇里有四篇是明记作年的，《长短句序》淳熙己酉（一一八九）最早，《跋后山长短句》绍熙二年（一一九一）次之，《跋东坡七夕词》庆元元年（一一九五）又次之，《跋〈花间集〉》的第二篇开禧元年（一二〇五）最后。可见他对词的看法是逐渐由否定而趋向肯定。《跋〈花间集〉》的第二篇，大抵可以作为他最后定论。但是在这一篇文字里，他一面说五代“倚声者辄简古可爱”，一面又怪他们不能“以其所长格力（词）施于所短（诗）”，他意识里似乎仍是重诗轻词的，由他看来，词究竟不可能有和诗并列的地位。

以这种见解来创作，不可避免地会产生许多“轻心掉之”的率作。《放翁词》里就有好些这类作品：有的内容空虚，有的言辞拙僿，有的声情不相称。如《破阵子》，看调名该是激扬蹈厉的，而他作“仕至千钟良易”、“看破空花尘世”两首，却全是消沉颓废语。

但是，这些在他的全集里究竟是“瑕不掩瑜”的东西。他以一位大诗家而作这种在他看来是“余事”的小品，在这些率作之外，也有决非一般作家所能及的好作品。苏轼论学所谓“厚积而薄发”，“流于既溢之余，而发于持满之末”（《稼说·送张琥》），这可以拿来评赞大作家的小品，陆游的词也正如此。

庄子说过几个故事，《达生》篇里的痀偻者承蜩：“吾处身也，若橛株拘；吾执臂也，若槁木之枝。虽天地之大，万物之多，而唯蜩翼之知。吾不反不侧，不以万物易蜩之翼，何为而不得！”《养生主》里的庖丁解牛：“臣以神遇而不以目视，官知止而神欲行。”“以无厚入有间，恢恢乎其于游刃必有余地矣！”这原是专精独诣的境界。还有《徐无鬼》篇写郢人斫鼻：“匠石运斤成风，听而斫之，尽垩而鼻不伤，郢人立不失容。”以巨匠良工而作业外余技，又何尝不有其至美至乐之境！读陆游的许多好词，可作此体会。

陆游的诗，由江西派入而不由江西派出，精能圆熟，不为佶屈槎枒之态，他的词也同此风格。如《鹊桥仙·夜闻杜鹃》：

茅檐人静，蓬窗灯暗，春晚连江风雨。林莺巢燕总无声，但月夜常啼杜宇。 催成清泪，惊残孤梦，又拣深枝飞去。故山犹自不堪听，况半世飘然羁旅！

如《蝶恋花》：

水漾萍根风卷絮。倩笑娇颦，忍记逢迎处。只有梦魂能再遇，堪嗟梦不由人做。 梦若由人何处去？短帽轻衫，夜夜眉州路。不怕银缸深绣户，只愁风断青衣渡。

如《鹧鸪天》：

杖屦寻春苦未迟，洛城樱笋正当时。三千界外归初到，五百年前事总知。 吹玉笛，渡清伊，相逢休问姓名谁。小车处士深衣叟，曾是天津共赋诗。

如《鹊桥仙》：

华灯纵博，雕鞍驰射，谁记当年豪举。酒徒一半取封侯，独去作江边渔父。 轻舟八尺，低篷三扇，占断洲烟雨。镜湖元自属闲人，又何必官家赐与！

这些作品，有的深远饶层次，有的轻倩流利，宛转相生，而都字字句句“到口即消”，毫无艰难拮据之感。

以这种笔调写这些抒情小品，声情相称，是陆游词特色之一。陆游词中也还有好些表达其爱国思想，抒写一生不忘匡复志事的名篇。这类词出于他手，也仍然是举重若轻，神完气定。如《蝶恋花》：

桐叶晨飘蛩夜语。旅思秋光，黯黯长安路。忽记横戈盘马处，散关清渭应如故。 江海轻舟今已具一。卷兵书，叹息无人付。早信此生终不遇，当年悔草长杨赋。

如《谢池春》：

壮岁从戎，曾是气吞残虏。阵云高、狼烟夜举。朱颜青鬓，拥雕戈西戍。笑儒冠自来多误。 功名梦断，却泛扁舟吴楚。漫悲歌、伤怀吊古。烟波无际，望秦关何处？叹流年又成虚度！

《诉衷情》：

当年万里觅封侯，匹马戍梁州。关河梦断何处？尘暗旧貂裘。

胡未灭，鬓先秋，泪空流。此生谁料，心在天山，身老沧洲！

前调：

青衫初入九重城，结友尽豪英。蜡封夜半传檄，驰骑谕幽并。

时易失，志难成，鬓丝生。平章风月，弹压江山，别是功名！

这几首都是寄寓乾道八年（一一七二）在汉中王炎幕府图谋恢复不成的慨叹。汉中军幕的一段生活，影响他一生的思想和创作。直到晚年，他还是不能去怀。他用多种手法在词里表达这种怀念心情。前举四首是正面写，也有以梦境写的，如《夜游宫·记梦寄师伯浑》：

雪晓清笳乱起，梦游处、不知何地。铁骑无声望似水。想关河，雁门西，青海际。 睡觉寒灯里，漏声断、月斜窗纸。自许封侯在万里。有谁知，鬓虽残，心未死！

他诗集里也有不少“纪梦”的篇章，这些“纪梦”其实就是“述怀”。也有寄托为闺情宫怨之辞，如《清商怨》：

江头日暮痛饮，乍雪晴犹凛。山驿凄凉，灯昏人独寝。 鸳机新寄断锦，叹往事、不堪重省。梦破南楼，绿云堆一枕。

这首词题“葭萌驿作”。葭萌驿在四川昭化县之南，是他离开南郑（汉中）回成都之作。他这次从南郑回成都是带家眷同行的，可知这首词下片所谓“鸳机断锦”云云，实是假托闺情写他自己的政治心情的，因为那时王炎南郑幕府解散，朝廷已经全盘打消恢复大计了。另一首《夜游宫·宫词》可证。《夜游宫》以女性口吻自诉哀怨：

独夜寒侵翠被，奈幽梦、不成还起。欲写新愁泪溅纸。忆承恩，叹余生，今至此。 蔌蔌灯花坠，问此际、报人何事？咫尺长门过万里。恨君心，似危栏，难久倚！

结句九字，是暗指宋孝宗抗战主张动摇不定。当乾道五年三月，王炎除四川宣抚使，出发入川时，孝宗面谕布置北伐工作，似乎热情很高；但是到了乾道八年九月，整个国策起了变化，王炎被调京为枢密使，次年正月，又罢枢密使提举临安府洞霄宫。陆游这首词自悼壮志不酬，也是慨叹王炎的君臣遇合不终。乾道九年（一一七三），他在嘉州作《长门怨》诗云：“早知获谴速，悔不承恩迟。”又作《长信宫词》云：“忆年十七兮初入未央，获倚步辇兮恭承宠光。地寒祚薄兮自贻不祥，谗言乘之兮罪衅日彰……”（《剑南诗稿》四），都和这首词同其寓意。

陆游这些词，比之两宋诸大家：姿态横生，层见间出，不及苏轼；磊块幽折，沉郁凄怆，不及贺铸；纵横驰骤，大声镗鞳，也不及辛弃疾。但是他写这种寤寐不忘中原的大感慨，不必号呼叫嚣为剑拔弩张之态，称心而言，自然深至动人，在诸家之外，却自有其特色。

固然，他的词有朴僿质直、声情不称的，有游宴赠妓、写闲适和艳情的，也有萧飒衰颓、道人隐士气息很浓重的。这些都是他的缺点。对于他的游宴赠妓一类词，无足深论。这里应当特别提出的，是他那一种表达消极出世思想的作品：如《好事近》的“风露九霄寒”、“华表又千年”、“挥手别人间”诸首，以及《隔浦莲近拍》的“骑鲸云路倒景”等等，都是离群绝俗的出世思想，是陆游词的糟粕。宋代统治者从真宗以来，利用释道麻痹人民，大量度民为僧尼。到了徽宗，并且自称为“教主道君皇帝”。当陆游出生之前百多年来，这种宗教思想已形成为一种传统力量，给士大夫以巨大的影响。加之陆游一家世代笃好道教：他的高祖轸，自说受古仙人施肩吾炼丹辟谷法，著《修心鉴》一书。祖佃、父宰都多方外之交。陆家藏书，道书一类就有二千卷。他的老师曾幾曾经作一首《陆务观读道书名其斋曰玉笈》诗鼓励他钻研道书。陆游就在这种社会家庭交游影响之下，滋长他对神仙的迷信。

但是，这只是陆游词的一面。除了上述这部分消极出世的作品之外，他也拿它来写十分沉痛的大感慨的。如《鹧鸪天》：

家住苍烟落照间，丝毫尘事不相关。斟残玉瀣行穿竹，卷罢黄庭卧看山。 贪啸傲，任衰残，不妨随处一开颜。元知造物心肠别，老却英雄似等闲！

这首词上面七句都是消沉语，末了两句才点醒全篇作意，原是写“报国欲死无战场”的愤慨的，上文各句都是反面映衬，我们原不应轻率地抹杀它。但是，若拿他的诗来作比，如《忆征西幕府旧事》绝句：“大散关头北望秦，自期谈笑扫胡尘。收身死向农桑社，何止明明两世人。”《太息》一首：“书生忠义向谁论，骨朽犹应此念存。砥柱河流仙掌日，死前恨不见中原。”《南山行》：“会看金鼓从天下，却用关中作本根。”《金错刀行》：“楚虽三户能亡秦，岂有堂堂中国空无人。”……这类句子从来不曾出现于他的词集里。他在词里表达这种爱国思想的，只有“元知造物心肠别，老却英雄似等闲”（《鹧鸪天》），和“此生谁料，心在天山，身老沧洲”（《诉衷情》）一类的喟叹。《秋波媚·七月十六日晚登高兴亭望长安南山》一首，算是他写南郑军中生活心情的仅见词篇：

秋到边城角声哀，烽火照高台。悲歌击筑，凭高酹酒，此兴悠哉！ 多情谁似南山月，特地暮云开。灞桥烟柳，曲江池馆，应待人来。

也并无激昂发奋的气概。大抵他认为词更适宜于写低摧幽怨的感情，发扬蹈厉的只能入诗而不宜于入词。这可见他对词和诗这两种文学的看法，即使在同写这类国家民族大感慨时，也仍有其轻重轩轾之分。这种看法无疑会局限他的词的思想内容。

但是这种缺点，两宋词家也多不免，最明显的例证是李清照，我们不必以此苛求陆游。我对陆游词总的看法是：他是以作诗的余事来作词的，论创作态度，他原不及他的朋友辛弃疾那样倾以全副精力。但是他以这种“余事”的文学写闲情幽怨之外，有时也拿它来写十分正经、十分沉重的心情。在他几首不朽的忧国词篇里，他并没有矜气作色，而只是用寻常謦咳的声息，道出他“一饭不忘、没齿不二”的匡复心事，益见其真情挚意，沉痛动人，这可以说是陆游词突出的风格。

他所以有这样成就，大抵有两种因素：一由于词体本身的发展。从五代、北宋以来，经过百余年的演进，词坛上出现过范仲淹、苏轼以及张元幹诸作家，在这种文学里，或多或少反映了他们各时代的社会现实、民族矛盾，到了辛弃疾，更达到这类作品的高峰，这许多作家的精神和作品自然会影响陆游的词。另一因素是陆游诗的思想内容和工力。关于他作诗的工力，赵翼《瓯北诗话》卷六有论陆诗重锻炼一段说：“或者以其平易近人，疑其少炼。抑知所谓炼者，不在乎奇险诘曲，惊人耳目；而在乎言简意深，一语胜人千百，此真炼也。放翁工夫精到，出语自然老洁，他人数言不能了者，只在一二语了之；此其炼在句前，不在句下，观者并不见其炼之迹，乃真炼之至矣。……”词体短小，不得着长言冗语，陆诗这种锻炼工力对他的词所起的作用是很大的。这就炼辞一面说。古代文论家尤重炼气，方东树却就此对陆诗提出指摘：“放翁独得坡公豪隽之一体耳，其作意处，尤多客气；如《醉后草书歌》、《梦招降诸城》、《大雪歌》等，开后来俗士虚浮一派，不可不辨。”（评姚范《援鹑堂笔记》四十）说他“多客气”，虽是过辞，但是“开后来俗士虚浮一派”，也确是陆诗的流弊。虽然这是学者之过，不能归咎于陆游。刘克庄推陆游诗“力量足以驱使，才思足以发越，气魄足以陵暴”（《后村诗话》）。姚范也说：“放翁兴会飙举，词气踔厉，使人读之，发扬矜奋，起痿兴痹矣。然苍黯蕴蓄之风盖微，所谓无意为文而意已独至者，尚有待欤？”（《援鹑堂笔记》四十）这可说是公允之论。但是当陆游以他作诗的工力来作“诗余”时，便自在游行，有“运斤成风”之势。这犹之大书家倾其一生精力临摹金石篆隶，偶然画几笔写意花草，却更见精力充沛。艺术的境界，有时原不能专以力取，却于“余事”中偶得之。陆游的词，可说确能到此境地。

刘熙载《艺概》卷二说：“东坡、放翁两家诗，皆有豪有旷。但放翁是有意要做诗人；东坡虽为诗，而有夷然不屑之意，所以尤高。”这几句苏、陆优劣论，是否正确，姑且不谈。陆游“有意做诗人”，何可非议？黄景仁吊杜甫墓云：“埋才当乱世，并力作诗人。”下句正写出杜甫的伟大。但是，若以“夷然不屑，所以尤高”八个字评陆游的词，我以为却很恰当。“夷然不屑”不是就内容说，而是说他不欲以词人自限，所以能高出于一般词人。陆游《文章》诗里有两句传诵的名句：

文章本天成，妙手偶得之。

这十个字可以评赞一切大作家的小品。必先有工力深湛、规矩从心的“妙”手，才会有不假思索的“偶”得。这来自学力、才气的交相融会。两宋以来一切大作家如苏轼、辛弃疾诸人的“诗余”“语业”，大都如此，《放翁词》的许多名作，也复如此。

夏承焘

一九六三年三月初稿

一九八〇年八月修改








上卷 入蜀前及蜀中作





钗头凤





红酥手，黄縢酒，满城春色宫墙柳。东风恶，欢情薄，一怀愁绪，几年离索，错、错、错。

春如旧，人空瘦，泪痕红浥鲛绡透。桃花落，闲池阁，山盟虽在，锦书难托，莫、莫、莫。

【校】

《中兴以来绝妙词选》卷二调下题作“闺思”。

【笺注】

〔黄縢酒〕即黄封酒。苏轼《岐亭五首》（第三）诗：“为我取黄封，亲拆官泥赤。”宋施元之注：“京师官法酒，以黄纸或黄罗绢封羃瓶口，名黄封酒。”陈师道《谢人寄酒》：“旧香余味寄黄封。”任渊注：“黄封，谓宫酒，以黄罗帕封之。”又王珪《宫词》：“内库新函封御茶，龙团春足建溪芽。黄封各各题名姓赐入东西两府家，。”《剑南诗稿》卷十八《病中偶得名酒小醉作此篇是夕极寒》诗：“一壶花露拆黄縢。”

〔离索〕《礼记·檀弓》：“子夏曰：‘吾离群而索居，亦已久矣。’”郑玄注：“索，犹散也。”

〔鲛绡〕梁任昉《述异记》卷上：“南海出鲛绡纱，泉先潜织，一名龙纱，其价百余金。以为服，入水不濡。”

〔锦书〕《晋书》卷九十六《窦滔妻苏氏传》：“窦滔妻苏氏，始平人也，名蕙，字若兰，善属文。滔苻坚时为秦州刺史，被徙流沙。苏氏思之，织锦为回文旋图诗以赠滔，宛转循环以读之，词甚凄惋，凡八百四十字。”

〔莫莫莫〕司空图《耐辱居士歌》：“休休休，莫莫莫。”复旦大学中文系古典文学教研组选注《李白诗选·驾去温泉宫后赠杨山人》诗“长吁莫错还闭关”句注：“莫错，犹落寞，没精打采的样子。杜甫《瘦马行》：‘失主错莫无晶光。’李白《赠别从甥高五》：‘三朝空错莫，对饮却惭冤。’错莫与莫错疑相同。陆游《钗头凤》词中‘错错错’、‘莫莫莫’，疑即错莫一词之分用。”

【编年】

务观二十余岁时，在山阴游沈氏园，遇其故妻唐氏，作此词。其年约在辛未与乙亥间（绍兴二十一年至二十五年）。

【附录】

宋周密《齐东野语》卷一《放翁钟情前室》：“陆务观初娶唐氏，闳之女也，于其母夫人为姑侄；伉俪相得，而弗获于其姑。既出，而未忍绝之，则为别馆，时时往焉。姑知而掩之，虽先知挈去，然事不得隐，竟绝之。亦人伦之变也。唐后改适同郡宗子士程。尝以春日出游，相遇于禹迹寺南之沈氏园。唐以语赵，遣致酒肴。翁怅然久之，为赋《钗头凤》一词题园壁间云：‘红酥手，黄縢酒，满城春色宫墙柳。东风恶，欢情薄，一怀愁绪，几年离索，错、错、错。春如旧，人空瘦，泪痕红浥鲛绡透。桃花落，闲池阁，山盟虽在，锦书难托，莫、莫、莫。’实绍兴乙亥岁也。翁居鉴湖之三山，晚岁每入城，必登寺眺望，不能胜情。尝赋二绝云：‘梦断香销四十年，沈园柳老不飞绵。此身行作稽山土，犹吊遗踪一怅然。’又云：‘城上斜阳画角哀，沈园无复旧池台。伤心桥下春波绿，曾是惊鸿照影来。’盖庆元己未岁也。未久，唐氏死。至绍熙壬子岁复有诗，序云：‘禹迹寺南有沈氏小园，四十年前，尝题小阕壁间；偶复一到，而小园已三易主，读之怅然。’诗云：‘枫叶初丹槲叶黄，河阳愁鬓怯新霜。林亭感旧空回首，泉路凭谁说断肠？坏壁醉题尘漠漠，断云幽梦事茫茫。年来妄念消除尽，回向蒲龛一炷香。’又至开禧乙丑岁暮，夜梦游沈氏园，又两绝句云：‘路近城南已怕行，沈家园里更伤情。香穿客袖梅花在，绿蘸寺桥春水生。’‘城南小陌又逢春，只见梅花不见人。玉骨久成泉下土，墨痕犹锁壁间尘。’沈园后属许氏，又为汪之道宅云。”

宋陈鹄《西塘集·耆旧续闻》卷十：“余弱冠客会稽，游许氏园，见壁间有陆放翁题词云：‘……’笔势飘逸，书于沈氏园。辛未三月题。放翁先室内琴瑟甚和，然不当母夫人意，因出之。夫妇之情，实不忍离。后适南班士名某，家有园馆之胜。务观一日至园中，去妇闻之，遣遗黄封酒果馔，通殷勤。公感其情，为赋此词。其妇见而和之，有‘世情薄，人情恶’之句，惜不得其全阕。未几，怏怏而卒。闻者为之怆然。此园后更许氏。淳熙间，其壁犹存，好事者以竹木来护之，今不复有矣。”

宋刘克庄《后村先生大全集》卷一百七十八《诗话续集》：“放翁少时，二亲教督甚严。初婚某氏，伉俪相得。二亲恐其惰于学也，数谴放翁。不敢逆尊者意，与妇诀。某氏改适某官，与陆氏有中外。一日，通家于沈园，坐间目成而已。翁得年甚高，晚有二绝云：‘肠断城头画角哀……’‘梦断香销四十年……’旧读此诗，不解其意；后见曾温伯言其详。温伯名黯，茶山孙，受学于放翁。”

《御选历代诗余》卷一百十八引夸娥斋主人说：“陆放翁娶妇，琴瑟甚和，而不当母夫人意，遂至解褵。然犹馈遗殷勤，尝贮酒赠陆，陆谢以词，有‘东风恶，欢情薄’之句，盖寄声《钗头凤》也。妇亦答词云：‘世情薄，人情恶，雨送黄昏花易落。晓风干，泪痕残。欲笺心事，独语倚阑，难、难、难。人成各，今非昨，病魂常似秋千索。角声寒，夜阑珊。怕人寻问，咽泪妆欢，瞒、瞒、瞒。’未几，以愁怨死。”

清吴骞《拜经楼诗话》卷三：“陆放翁前室改适赵某事，载《后村诗话》及《齐东野语》，殆好事者因其诗词而傅会之。《野语》所叙岁月，先后尤多参错。且玩诗词中语意，陆或别有所属，未必曾为伉俪者。正如‘玉阶蟋蟀闹清夜’四句本七律，明载《剑南集》；而《随隐漫录》剪去前四句，以为驿卒女题壁，放翁见之，遂纳为妾云云。皆不足信。”

【辑评】

卓人月、徐士俊《古今词统》卷十：比《摘红英》多迭三字。按：放翁初娶唐氏闳之女，于其母为姑侄。伉俪相得，弗获于姑，陆出之，未忍绝，为别馆往焉。姑知而掩之，遂绝。后改适同郡宗室赵士程，春日出游，相遇于禹迹寺南之沈园。唐语其夫，为致酒肴，陆怅然赋此词。唐见而和之，未几怏怏而卒。后放翁复过沈园，赋诗云：“落日城头画角哀，沈园非复旧池台。伤心桥下春波绿，曾见惊鸿照影来。” 能死于后，而不能守于前，惜哉唐娘。

颜崇榘《种李园诗·题桂未谷后四声猿》（其五）：孔雀东南去不回，沈园遗迹没青苔。当筵一曲黄藤酒，那有惊鸿照影来。

贺裳《皱水轩词筌》：宋陆务观春游，遇故妇于禹迹寺南之沈园，妇与酒肴，陆怅然赋一词曰：“红酥手……”每见后人喜用此调，率无佳者。难于三叠字，不牵凑耳。独吾友卓珂月错认一阕为工：“浓于雾，坚于树，春愁不比郎相负。风何恶，云何薄，今朝相弃，昔年相约。诺、诺、诺。人无绪，书无据，蓦然一旦帘前遇。欣还愕，疑还度，容颜虽似，丰神难学。错、错、错。”后半尖警，殆过于原词，不惟无愧而已。

沈雄《古今词话·词辨》下卷：《乐府纪闻》曰：陆放翁初娶唐氏，伉俪相得，弗获于姑。陆出之，未忍绝，为别馆住焉。姑知而掩之，遂绝。后改适赵士程，春游相遇于禹迹寺之沈园。唐语其夫为致酒，放翁怅怅，赋此《钗头凤》云……《古今词谱》曰：比《摘红英》只多三叠字句。

王奕清《历代词话》卷八引夸娥斋主人语：陆放翁娶妇，琴瑟甚和，而不当母夫人意，遂至解褵。然犹馈遗殷勤。尝贮酒赠陆，陆谢以词，有“东风恶，欢情薄”之句，盖寄声《钗头凤》也。妇亦答词云：“世情薄，人情恶，雨送黄昏花易落。晓风干，泪痕残，欲笺心事，独语斜阑。难、难、难。人成各，今非昨，病魂常似秋千索。角声寒，夜阑珊，怕人寻问，咽泪妆欢。瞒、瞒、瞒。”未几，以愁怨死。又放翁尝过一驿，见题壁一诗：“玉阶蟋蟀闹清夜，金井梧桐辞故枝。一枕凄凉眠不得，呼灯起作感秋诗。”询之，知是驿卒女，遂纳为妾。未半载，夫人逐之。妾赋《生查子》词云：“只知眉上愁，不识愁来路。深院有芭蕉，阵阵黄昏雨。晓起理残妆，整顿教愁去。不合画春山，依旧留愁住。”遂别。夫爱妻见逐于母，爱妾复见逐于妻，放翁于家室之间，何多不幸欤。

舒位《瓶水斋诗集》卷一《书剑南诗集后》之四：谁遣鸳鸯化杜鹃，伤心姑恶五禽言。重来欲唱钗头凤，梦雨潇潇沈氏园。

张宗《词林纪事》卷十一引毛子晋云：放翁咏《钗头凤》一事，孝义兼挚，更有一种啼笑不敢之情于笔墨之外，令人不能读竟。

吴蘅照《莲子居词话》卷一：吾乡许蒿庐先生昂霄尝疑放翁室唐氏改适赵某事为出于傅会，说见《带经堂诗话》校勘类附识。《拜经楼诗话》亦以《齐东野语》所叙岁月先后参错不足信，与蒿庐说合。则当时仲卿新妇之厄，翁子故妻之情，殆好事者从而为之辞焉。唐氏答词，语极俚浅，然因知《钗头凤》有换平韵者，红友《词律》又疏已。

张星耀《词论》：词有重句，是其中最紧要处。如《忆秦娥》之“秦楼月”、《醉春风》之“闷、闷、闷”，是承上接下语，须一气转下，其中仍有留连之意。《如梦令》之“如梦，如梦”、《转应曲》之“肠断，肠断”，是转语，其语意必须重说为佳。《钗头凤》之“莫、莫、莫”、《惜分钗》之“悠悠”之类，是结上语。结语要接得著，结得住。不然，或承上而不接下，有不必重说而重说，接不著，结不住，真嚼蜡矣。

丁绍仪《听秋声馆词话》卷八：宋时词学盛行，然夫妇均有词传，仅曾布、方乔、陆游、易祓、戴复古五家。方、戴、易，姓氏且无考，戴、陆更系怨耦，易妻词亦甚怨抑，惟子宣与魏夫人克称良匹。他如赵明诚妻李易安盛以词名，而明诚词无传。赵德麟词甚工，其妻王夫人只传“白藕作花风已秋，不堪残醉更回头。晚云带雨归飞急，去作西窗一夜愁”一诗而已。琴鸣瑟应，天固若是靳惜耶。……至元时赵文敏管夫人，明时杨升庵黄夫人，林子羽张红桥，叶仲韶沈宛君，沈君庸张倩倩，闺房酬唱，世艳称之，此外亦不多觏。我朝自李梅公侍郎朱远山夫人后，指不胜屈矣。

谢章铤《赌棋山庄词话》卷十一：陆放翁《钗头凤》，孝义兼挚。

李绮青《读剑南集书后》之五：姑恶声声聒耳喧，钗头凤曲暗销魂。生平一事堪惆怅，四十年中沈氏园。

叶申芗《本事词》卷下：陆放翁娶唐氏闳之女也，于其母夫人为姑侄。伉俪甚笃，而弗获于姑。既出，而未忍绝，为置别馆，时往焉。其姑知而掩之，虽先时挈去，然终不相安。自是恩谊遂绝。唐后改适宗子士程。尝以春日出游，与陆相遇于禹迹寺南之沈园。唐语赵为致酒殽焉。陆怅然，感赋《钗头凤》云……唐亦善词翰，见而和之云：“世情薄，人情恶，雨送黄昏花易落。晓风干，泪痕残，欲笺心事，独语斜阑。难、难、难。人成各，今非昨，病魂常似秋千索。角声寒，夜阑珊，怕人寻问，咽泪妆欢。瞒、瞒、瞒。”唐寻亦以恨卒。

陈廷焯《白雨斋词话》卷六：“山盟虽在，锦书难托。莫、莫、莫。”放翁伤其妻之作也。（放翁妻唐氏改适赵士程。）“不合画春山，依旧留愁住。”放翁妾别放翁词也。前则迫于其母而出其妻，后又迫于后妻而不能庇一妾。何所遭之不偶也。至两词皆不免于怨，而情自可哀。

况周颐《蕙风词话续编》卷二：放翁出妻为作《钗头凤》者，姓唐名琬。和放翁《钗头凤》词，见《御选历代诗余·词话》及《林下词选》：……前后段俱转平韵，与放翁词不同。





青玉案

与朱景参会北岭





西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐，白羽腰间气何壮。我老渔樵君将相。小槽红酒，晚香丹荔，记取蛮江上。

【笺注】

〔朱景参〕《剑南诗稿》卷六十二《予初仕为宁德县主簿而朱孝闻景参作尉情好甚笃后十余年景参下世今又几四十年忽梦见之若平生觉而感叹不已》诗：“白鹤峰前试吏时，尉曹诗酒乐新知。伤心忽入西窗梦，同在峬村折荔枝。”（自注：峬音逋）《处州府志》（清雍正十一年刻本）卷十《选举志》：“绍兴甲戌科张孝祥榜，朱孝闻。”雍正《浙江通志》卷一二五“绍兴二十四年甲戌张孝祥榜”下有“朱孝闻”，小注：“青田人。”

〔北岭〕《诗稿》卷六十五《道院杂兴》（第三）诗：“北岭空思擘晚红。”自注：“北岭在福州。予少时与友人朱景参会岭下僧舍。时秋晚，荔子独晚红在。”

〔黄茅瘴〕苏轼《赠清凉寺和长老》诗：“会须一洗黄茅瘴。”宋施元之注引房千里《投荒记》：“南方六、七月芒茅黄枯时，瘴大发，土人呼为黄茅瘴。”

〔千岩〕《世说新语·言语》：“顾长康从会稽还，人问山川之美。顾云：‘千岩竞秀，万壑争流，草木蒙笼其上，若云兴霞蔚。’”《诗稿》卷十《归云门》诗：“微官行矣闽山去，又寄千岩梦想中。”又陆宰曾以千岩名其所筑小亭。《老学庵笔记》卷一：“先君筑小亭曰千岩亭，尽见南山。”

〔五湖〕《国语·越语下》：“范蠡……遂乘轻舟以浮于五湖，莫知其所终极。”韦昭注：“五湖，今太湖。”

〔凌烟像〕唐刘肃《大唐新语》卷十一《褒赐》：“贞观十七年，太宗图画太原倡义及秦府功臣……二十四人于凌烟阁，太宗亲为之赞，褚遂良题阁，阎立本画。”

〔白羽腰间〕杜甫《丹青引赠曹将军霸》诗：“猛将腰间大羽箭。”

〔我老渔樵〕杜甫《玉台观二首》（第一）诗：“便应黄发老渔樵。”

〔小槽红酒〕李贺《将进酒》诗：“琉璃钟，琥珀浓，小槽酒滴真珠红。”

〔晚香丹荔〕《渭南文集》卷七《答人贺赐第启》：“荔子丹而共醉，未忘闽岭之欢。”与此词末三句同意。

〔蛮江〕谓闽江。

【编年】

绍兴二十八年，务观始仕为福州宁德县主簿，与县尉朱景参情好甚笃。明年，调官为福州决曹。秋晚，会朱景参于福州北岭下僧舍，赋此以赠。

【辑评】

卓人月、徐士俊《古今词统》卷十：“替”字妙。

陈廷焯《词则·放歌集》卷二：辛、陆并称豪放，然陆之视辛，奚啻瓦缶之竞黄钟也。择其遒劲者数章尚可观，其抱负去稼轩则万里矣。爽朗。

张德瀛《词征》卷五：张安国词云：“昏昏西北度严关，天外一簪，初见岭南山。”陆放翁词云：“小槽红酒，晚香丹荔，记取蛮江上。”张初至粤地而作，陆追忆粤游而作，其志趣迥尔不侔。





水调歌头

多景楼





江左占形胜，最数古徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。　露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。

【笺注】

〔多景楼〕宋张邦基《墨庄漫录》卷四：“镇江府甘露寺在北固山上。江山之胜，烟云显晦，萃于目前。旧有多景楼，尤为胜览之最。盖取李赞皇《题临江亭》诗有‘多景悬窗牖’之句，以是命名，楼即临江故基也。……自经兵火，楼今废。近虽稍复营缮，而楼基半已侵削，殊可惜也。”《文集》卷四十三《入蜀记》：“登多景楼。楼亦非故址，主僧化昭所筑。下临大江，淮南草木可数。登览之胜，实过于旧。”

〔江左〕清魏禧《日录杂说》：“江东称江左，江西称江右。盖自江北视之，江东在左，江西在右耳。”

〔形胜〕《荀子·富国》：“形势便，山林川谷美，天材之利多，是形胜也。”

〔古徐州〕谓镇江。徐州为古九州之一；东晋南渡，置侨州侨郡，曾以徐州治镇江，后又称南徐州。《文集》卷十七《镇江府城隍忠祐庙记》：“府当淮江之冲，屏卫王室，号称大邦。”

〔缥渺著危楼〕杜甫《白帝城最高楼》诗：“独立缥缈之飞楼。”

〔鼓角句〕杜甫《阁夜》诗：“五更鼓角声悲壮。”

〔孙刘〕谓孙权、刘备。《文集》卷四十三《入蜀记》：“至甘露寺，饭僧；甘露盖北固山也。有狠石，世传以为汉昭烈、吴大帝尝据此石共谋曹氏。”

〔万灶宿貔貅〕苏轼《次韵穆父尚书侍祠郊丘瞻望天光退而相庆引满醉吟》诗：“野宿貔貅万灶烟。”

〔使君〕谓方滋。方滋，字务德，桐庐人。《宋史》无传。宋韩元吉《南涧甲乙稿》卷二十一《方公墓志铭》谓其“平生三为监司，五为郡，七领帅节；二广则皆任经略，建康兼行宫留守，鄂州亦特置管内安抚使处之”。时知镇江府事。乾道改元，除两浙转运副使。

〔不见四句〕《晋书》卷三十四《羊祜传》：“羊祜，字叔子。……祜乐山水，每风景，必造岘山，置酒言咏，终日不倦。尝慨然太息，顾谓从事中郎邹湛等曰：‘自有宇宙，便有此山。由来贤达胜士，登此远望，如我与卿者多矣！皆湮没无闻，使人悲伤。如百岁后有知，魂魄犹应登此山也。’……襄阳百姓，于岘山祜平生游憩之所，建碑立庙，岁时飨祭焉。望其碑者，莫不流涕，杜预因名为堕泪碑。”

〔汉江〕即汉水，流经襄阳。

【编年】

宋张孝祥《于湖居士文集》卷二十八《题陆务观多景楼长句》：“甘露多景楼，天下胜处，废以为优婆塞之居，不知几年。桐庐方公尹京口，政成暇日，领客来游，慨然太息。寺僧识公意，阅月楼成，陆务观赋《水调》歌之，张安国书而刻之崖石。”按《文集》卷二十四《镇江谒诸庙文》：“某以隆兴改元夏五月癸巳，自西府掾出佐京口；明年春二月己巳至郡。”是年八月，方滋再知镇江府事（据卢宪《嘉定镇江志》卷十五）。乾道元年三月，方滋除两浙转运副使，离任。词云：“露沾草，风落木，岁方秋。”当是隆兴二年秋，方滋到任后月余，邀客游多景楼时，务观所赋。赋成寄毛幵，幵有和作，见《樵隐词》。

【附录毛幵词】

水调歌头 次韵陆务观陪太守方务德登多景楼

襟带大江左，平望见三州。凿空遗迹千古，奇胜米公楼。太守中朝耆旧，别乘当今豪逸，人物眇应、刘。此地一尊酒，歌吹拥貔貅。楚山晓，淮月夜，海门秋。登临无尽，须信诗眼不供愁。恨我相望千里，空想一时高唱，零落几人收。妙赏频回首，谁复继风流。





赤壁词

招韩无咎游金山





禁门钟晓，忆君来朝路，初翔鸾鹄。西府中台推独步，行对金莲宫烛。蹙绣华鞯，仙葩宝带，看即飞腾速。人生难料，一尊此地相属。回首紫陌青门，西湖闲院，锁千梢修竹。素壁栖鸦应好在，残梦不堪重续。岁月惊心，功名看镜，短鬓无多绿。一欢休惜，与君同醉浮玉。

【校】

〔赤壁词〕汲古阁本作《念奴娇》。

〔朝路〕汲古阁本“路”误作“露”。

【笺注】

〔韩无咎〕韩元吉，字无咎，韩维玄孙。《宋史》无传。《四库全书总目提要》卷一百六十《南涧甲乙稿》提要据其诗文略考其仕历：“据其《赴信幕》诗，知初为幕僚。据其《送连必达序》，知尝为南剑州主簿。据其《凌风亭题名》，知尝知建安县。据其谢表状札，知在外尝为江东转运判官，两知婺州，又知建宁府；在内尝权中书舍人，守大理寺少卿，为龙图阁学士，为待制，为吏部侍郎；中间一使金国，两提举太平兴国宫。及为吏部尚书，又晋封颍川郡公，而归老于南涧，因自号南涧翁，并以名集。”

〔金山〕宋周必大《二老堂杂志》卷五《记镇江府金山》：“山在京口江心，号龙游寺，登妙高峰，望焦山海门皆历历。此山大江环绕，每风涛四起，势欲飞动，故南朝谓之浮玉。”宋王象之《舆地纪胜》卷七：“金山，在江中，去城七里，旧名浮玉。”

〔禁门〕宫门。汉蔡邕《独断》卷上：“禁中者，门户有禁，非侍御者不得入，故曰禁中。”

〔西府〕宋吕祖谦《皇朝文鉴》卷八十一陈绎《新修西府记》：“熙宁三年，诏营两府于掖城之南，其任枢密使者为西府。”《宋史》卷一百六十一《职官志》：“枢密本兵与中书对掌机务，号东西二府。”

〔中台〕《旧唐书》卷四十三《职官一》：“龙朔二年二月甲子，改百司及官名，改尚书省为中台。”

〔金莲宫烛〕《新唐书》卷一百六十六《令狐绹传》：“（绹）为翰林承旨，夜对禁中。烛尽，帝以乘舆金莲华炬送还，院吏望见，以为天子来。及绹至，皆惊。”《宋史》卷三百三十八《苏轼传》：“轼尝锁宿禁中，召入对便殿。……已而命坐赐茶，彻御前金莲烛送归院。”

〔蹙绣华鞯〕宋杨亿《谈苑》：“唐宰相赐绣宝相花鞯，参政副枢绣盘龙杂花鞯。”

〔仙葩宝带〕宋王得臣《麈史》卷上：“国朝祖宗，创金球文方团带，亦名笏头带，以赐二府，乃佩鱼。又为御仙花带，亦名荔枝，以赐禁从。元丰四年，董正官制，自观文殿大学士以上至三师，并服球文。观文殿学士至龙图阁直学士、六曹尚书、翰林学士、御史中丞，并给御仙花，皆许佩鱼。”

〔飞腾〕韩愈《符读书城南》诗：“飞黄腾达去，不能顾蟾蜍。”

〔紫陌青门〕谓帝京。刘禹锡《元和十一年自朗州召至京戏赠看花诸君子》诗：“紫陌红尘拂面来，无人不道看花回。”郑嵎《津阳门诗》：“青门紫陌多春风，风中数日残春遗。”冯延巳《三台令》词：“春色，依旧青门紫陌。”

〔西湖〕在今浙江省杭州市城西。按绍兴三十年，务观自福州北归，以荐者除敕令所删定官。三十一年，迁大理寺司直兼宗正簿。三十二年九月，除枢密院编修官兼编类圣政所检讨官。元吉时亦官都下，二人友善，屡相过从。隆兴元年五月，务观除左通直郎通判镇江府，《南涧甲乙稿》卷五有《送陆务观得倅镇江还越》诗二首。至隆兴二年，元吉来镇江省亲，二人别已逾年，相与道故旧，故有“回首紫陌青门”等数语。

〔栖鸦〕宋周越《法书苑》：“邬彤善草书，如寒林栖鸦。”苏辙诗：“笔端大字鸦栖壁。”

〔功名看镜〕杜甫《江上》诗：“勋业频看镜，行藏独倚楼。”

〔浮玉〕即金山，见上注。

【编年】

《文集》卷十四《京口唱和序》：“隆兴二年闰十一月壬申，许昌韩无咎以新番阳守来省太夫人于润。方是时，予为通判郡事，与无咎别盖逾年矣。相与道旧故，问朋游，览观江山，举酒相属，甚乐。明年，改元乾道，正月辛亥，无咎以考功郎征。念别有日，乃益相与游。游之日，未尝不更相和答，道群居之乐，致离阔之思，念人事之无常，悼吾生之不留；又丁宁相戒以穷达死生毋相忘之意。其词多宛转深切，读之动人。”《诗稿》卷五十二《梦韩无咎如在京口时既觉枕上作短歌》：“隆兴之初客江皋，连榱结驷皆贤豪。坐中无咎我所畏，日夜酬倡兼《诗》《骚》。有时赠我玉具剑，间亦报之金错刀。”《南涧甲乙稿》卷七有《念奴娇》“次陆务观见贻念奴娇韵”词一首，即和务观此作。观此词有“禁门钟晓……”诸语，当是乾道元年正月元吉以考功郎征后所作。《南涧甲乙稿》卷七尚有《江神子》“金山会饮”词一首，应作于与务观同游金山时。

【辑评】

俞陛云《唐五代两宋词选释》：前八句皆言无咎趋朝时驰趋皇路，转眼腾霄，接以“人生难料”二句，一折到题，笔力健劲。转头处追忆旧游，别开一境，功名易老，惟有及时行乐，一醉方休耳。下阙之感叹，本上文“人生难料”句，“一尊”、“同醉”，前后之结句相呼应，章法周密。无咎殆康衢误踬，放翁特诏其漫游。观“岁月”、“功名”三句，言春梦易醒，而慰藉之意自见。

【附录韩无咎词】

念奴娇 次韵陆务观见贻念奴娇韵

湖山泥影，弄晴丝、目送天涯鸿鹄。春水移船花似雾，醉里题诗刻烛。离别经年，相逢犹健，底恨光阴速。壮怀浑在，浩然起舞相属。长记入洛声名，风流觞咏，有兰亭修竹。绝唱人间知不知，零落金貂谁续？北固烟钟，西州雪岸且共杯中绿。紫台青琐，看君归上群玉。

江神子 金山会饮

金银楼阁认蓬莱，晓烟开，上崔嵬。风引孤帆，谁道却船回。鹏翼倚天鳌背稳，惊浪起、雪成堆。翩翩黄鹤为谁来？醉持杯，共徘徊。四面江声，脚底隐晴雷。织女机头凭借问：何处更、有琼台？





浣沙溪

和无咎韵





懒向沙头醉玉瓶，唤君同赏小窗明，夕阳吹角最关情。　忙日苦多闲日少，新愁常续旧愁生，客中无伴怕君行。

【校】

此词又见宋王之望《汉滨诗余》，当误收。

〔浣沙溪〕汲古阁本作《浣溪沙》。

〔懒向沙头〕汲古阁本作“谩向寒炉”。

【笺注】

〔沙头醉玉瓶〕李白《广陵赠别》诗：“玉瓶沽美酒，数里送君还。”杜甫《醉歌行》诗：“酒尽沙头双玉瓶。”

〔唤君句〕唐方棫《失题》诗：“午醉醒来晚，无人梦自惊。夕阳如有意，长傍小窗明。”《诗稿》卷一《无咎兄郡斋燕集有诗末章见及敬次元韵》诗：“北风共爱地炉暖，西日同赏油窗明。”

〔夕阳句〕杜甫《上白帝城》诗：“老去闻悲角，人扶报夕阳。”

【编年】

词有“客中无伴怕君行”句，当是乾道元年正月，元吉以考功郎征，将别镇江时相和之作。元吉原词今佚。

【辑评】

俞陛云《唐五代两宋词选释》：首二句委婉有致。“夕阳”句于闲处写情，意境并到。“忙日”、“新愁”二句率有唐人诗格。结句乃客中送客，人人意中所难堪者，作者独能道出之，殆无咎将有远行也。





满江红





危堞朱栏，登览处、一江秋色。人正似、征鸿社燕，几番轻别。缱绻难忘当日语，凄凉又作他乡客。问鬓边、都有几多丝？真堪织。　杨柳院，秋千陌。无限事，成虚掷。如今何处也？梦魂难觅。金鸭微温香缥缈，锦茵初展情萧瑟。料也应、红泪伴秋霖，灯前滴。

【笺注】

〔人正似二句〕苏轼《送陈睦知潭州》诗：“有如社燕与秋鸿，相逢未稳还相送。”

〔问鬓边二句〕贾岛《客喜》诗：“鬓边虽有丝，不堪织寒衣。”

〔金鸭〕宋洪刍《香谱》卷下：“香兽，涂金为狻猊、麒麟、凫鸭之状，空中以然香，使烟自口出，以为玩好。复有雕木埏土为之者。”

〔料也应二句〕宋聂胜琼《鹧鸪天》词：“枕前泪共阶前雨，隔个窗儿滴到明。”王子年《拾遗记》：“魏文帝所爱美人薛灵芸……闻别父母，歔欷累日，泪下沾衣。至升车就路之时，以玉唾壶承泪，壶则红色。既发常山，及至京师，壶中泪凝如血。”

【编年】

《南涧甲乙稿》卷七《满江红》词序：“再至丹阳，每怀务观。有歌其所制者，因用其韵，示王季夷、章冠之。”据韵脚，所和即此“危堞朱栏”一阕。元吉再至丹阳乃乾道二年秋赴建康途中。务观此词当作于乾道元年任镇江通判时。是年七月，改任通判隆兴军事，自京口移官豫章。观词中有“登览处、一江秋色。人正似、征鸿社燕，几番轻别”等语，似为临行赠别之作。

【附录韩无咎词】

满江红 再至丹阳每怀务观有歌其所制者因用其韵示王季夷章冠之

江绕层城，重楼迥、依然山色。□□有、佳人犹记，旧家离别。把酒只如当日醉，挥毫剩欠樽前客。算平林、有恨寄伤心，烟如织。湖平树，花连陌。风景是，光阴易（按务观词原韵作掷）。叹新声浑在，断云难觅。暮雨不成巫峡梦，数峰还认湘波瑟。但与君、同看小槽红，真珠滴。





浪淘沙

丹阳浮玉亭席上作





绿树暗长亭。几把离尊。阳关常恨不堪闻。何况今朝秋色里，身是行人。　清泪浥罗巾。各自消魂。一江离恨恰平分。安得千寻横铁锁，截断烟津。

【校】

《中兴以来绝妙词选》卷二调下题作“别恨”。

【笺注】

〔浮玉亭〕《舆地纪胜》卷七《镇江府》：“浮玉亭，需亭北。”“需亭，在府治西五里。”乾隆《江南通志》卷三十二《镇江府》：“浮玉亭在丹徒县玉山之趾，下临江，即钓鳌亭。宋绍兴间郡守程迈立，每肄习水军，临阅于此。今玉山寺，其故址也。”

〔长亭〕王褒《送别裴仪同》诗：“河桥望行旅，长亭送故人。”

〔阳关〕王维《送元二使安西》诗：“渭城朝雨浥轻尘，客舍青青柳色新。劝君更尽一杯酒，西出阳关无故人。”郭茂倩《乐府诗集》卷八十《近代曲辞·渭城曲》：“《渭城》一曰《阳关》，王维之所作也。本送人使安西诗，后遂被于歌。”

〔千寻铁锁〕《晋书》卷四十二《王濬传》：“吴人于江险碛要害之处，并以铁锁横截之。又作铁锥，长丈余，暗置江中，以逆距船。”刘禹锡《西塞山怀古》诗：“千寻铁锁沉江底。”

【编年】

词有“何况今朝秋色里，身是行人”等语，当是乾道元年离镇江时饯别于浮玉亭所作。

【辑评】

卓人月、徐士俊《古今词统》卷七：（“安得”二句）想头愈奇愈痴。 《晋王濬传》：吴人于江碛要害处，铁锁横截之，又为铁锥长丈余，暗置江中。濬作大筏，令善水者以筏行，遇铁锥，著筏而去。又作火炬，灌以麻油，遇锁烧之，须臾融液断绝。

俞陛云《唐五代两宋词选释》：长亭把酒，自古伤离，身是行人，谁能堪此！下阙言居者、行者，同是江水量愁，铁锁横江，本是断东下之师，今以断愁来之路，句新与情挚兼并，与永叔之“陌上寻人，倩他燕子”、玉田之“相思一事业，寄与孤鸿”，皆词人幽邃之思。





定风波

进贤道上见梅赠王伯寿





欹帽垂鞭送客回，小桥流水一枝梅。衰病逢春都不记，谁谓，幽香却解逐人来。　安得身闲频置酒，携手，与君看到十分开。少壮相从今雪鬓，因甚？流年羁恨两相催。

【笺注】

〔进贤〕今江西省进贤县。《舆地纪胜》卷二十六引《宋会要》：“崇宁二年，分南昌县四乡、新建二乡改镇为进贤县。”

〔王伯寿〕未详。宋张纲《华阳长短句》有《绿头鸭》次韵王伯寿词。张纲《华阳集》卷三十五有《王伯寿见复用前韵奉答》、《次韵伯寿述怀》诗，卷三十七有《王伯寿示佳作备述穷苦次韵奉呈》诗。

〔逐人来〕杜甫《诸将五首》（第五）诗：“锦江春色逐人来。”

〔两相催〕杜甫《九日五首》（第一）诗：“干戈衰谢两相催。”

【编年】

《宋会要辑稿》（九十五册）《职官》：“（乾道元年）三月八日，诏权通判镇江府陆游与通判隆兴府毛钦望两易其任。……中书门下省奏陆游以兄沆提举本路市舶，钦望与安抚陈之茂职事不协，并乞回避，故有是命。”宋王质《雪山集》卷十二《寄题陆务观渔隐序》：“乙酉，务观贰豫章。”词为“进贤道上见梅”作，当是年冬作于南昌。





恋绣衾





雨断西山晚照明。悄无人、幽梦自惊。说道去多时也，到如今真个是行。　远山已是无心画，小楼空、斜掩绣屏。你嚎早收心呵，趁刘郎双鬓未星！

【校】

此词各本未收，见宋陈鹄《西塘集耆旧续闻》卷十引，然未言何调。按之词谱，知为《恋绣衾》。今据补。

〔嚎〕四库本《西塘集耆旧续闻》引此词“嚎”作“更”。

【笺注】

〔远山〕晋葛洪《西京杂记》卷二：“文君姣好，眉色如望远山。”

〔刘郎〕情郎之代称。《太平广记》卷六十一引《神仙记》记晋刘晨、阮肇入天台山采药遇仙女故事，后世词曲据此常以刘郎代称情郎。

【编年】

宋陈鹄《西塘集耆旧续闻》卷十：“公（谓务观）官南昌日，代还，有赠别词云……”案乾道二年，务观在隆兴通判任。“言者论游交结台谏，鼓唱是非，力说张浚用兵。免归”（《宋史》本传）。此词当本年夏离南昌时作。





鹧鸪天





家住苍烟落照间，丝毫尘事不相关。斟残玉瀣行穿竹，卷罢黄庭卧看山。　贪啸傲，任衰残，不妨随处一开颜。元知造物心肠别，老却英雄似等闲！

【笺注】

〔玉瀣〕酒名。明冯时化《酒史》卷上：“隋炀帝造玉瀣酒，十年不败。”《诗稿》卷二十五《秋兴》（第三）诗：“蒲萄锦覆桐孙古，鹦鹉螺斟玉瀣香。”又卷三十六《渔隐堂独坐至夕》诗：“一樽玉瀣足幽欣。”

〔黄庭〕道经名。《云笈七签》有《黄庭内景经》、《黄庭外景经》、《黄庭遁甲缘身经》三种，盖道家言养生之书。

〔啸傲〕陶渊明《饮酒》（第七）诗：“啸傲东轩下，聊复得此生。”

〔造物〕《庄子·大宗师》：“伟哉夫造物者，将以予为此拘拘也。”

【辑评】

卓人月、徐士俊《古今词统》卷七：天地不仁，如是如是。





又


插脚红尘已是颠，更求平地上青天！新来有个生涯别，买断烟波不用钱。 沽酒市，采菱船。醉听风雨拥蓑眠。三山老子真堪笑，见事迟来四十年。

【笺注】

〔红尘〕班固《西都赋》：“阗城溢郭，旁流百廛，红尘四合，烟云相连。”

〔买断句〕张相《诗词曲语辞汇释》卷三：“买断，犹云买尽。”李白《襄阳歌》：“清风朗月不用一钱买。”《诗稿》卷二十八《出游》诗：“买断秋光不用钱。”

〔三山〕《诗稿》卷三十一《予所居三山在镜湖上近取舍东地一亩种花数十株强名小园因戏作长句》诗：“出郭西南一里过，小园风月得婆娑。”《绍兴府志》卷七十一《古迹志》一引《山阴县志》：“宋宝谟阁待制陆游所居，在三山，地名西村。《於越新编》：‘山在府城西九里鉴湖中，与徐瓶鼎峙，陆游所居。’”

〔见事迟〕《史记》卷七十九《范雎蔡泽列传》：“穰侯智士而见事迟。”





又


懒向青门学种瓜，只将渔钓送年华。双双新燕飞春岸，片片轻鸥落晚沙。 歌缥缈，橹呕哑。酒如清露鲊如花。逢人问道归何处，笑指船儿此是家。

【笺注】

〔青门句〕《三辅黄图》卷一：“长安城东出南头第一门曰霸城门，民见门青色，名曰青城门，或曰青门。门外旧有佳瓜。广陵人邵平为秦东陵侯。秦破，为布衣，种瓜东门外。瓜美，时人谓之东陵瓜。”

〔片片轻鸥〕杜甫《小寒食舟中作》诗：“片片轻鸥落闲幔。”

〔笑指句〕务观时号“渔隐”。王质《寄题陆务观渔隐》诗序：“乙酉，务观贰豫章，书来告曰：‘吾登孺子亭，见子以诗道南州高士之神情，奇哉！吾巢会稽，筑卑栖，号渔隐，子为我诗之！’”《新唐书》卷一百九十六《张志和传》：“愿为浮家泛宅，往来苕霅间。”

【编年】

上三词篇幅相连，当是同时作。按《诗稿》卷三十二《幽栖》（第二）诗自注：“乾道丙戌，始卜居镜湖之三山。”词云：“新来有个生涯别，买断烟波不用钱。”当是乾道二年初归里时作。又云“见事迟来四十年”，是年务观四十二岁，言“四十”者，举成数耳。

【辑评】

卓人月、徐士俊《古今词统》卷七：二首绝妙渔歌，亦灵均之寓言于沧浪也。

俞陛云《唐五代两宋词选释》：此作虽笔少回旋，而襟怀闲适，纵笔写来，有清空之气。“新燕”、“轻鸥”二句，言心无挂碍，如鸥、燕之去住无心，即景以见意也。





采桑子





三山山下闲居士，巾履萧然，小醉闲眠，风引飞花落钓船。

【校】

此词各本未收，见宋陈鹄《西塘集耆旧续闻》卷十引，然仅录此半阕，亦未言何调。按之词谱，知为《采桑子》。今据补。

【笺注】

〔三山〕见前《鹧鸪天》（插脚红尘已是颠）词注。

〔居士〕宋萧参《希通录》：“居士，本朝以居士称者实繁，即孟子所谓处士也。六经中惟《礼记·玉藻》有曰：‘居士锦带。’注：‘道艺处士也。’居士之名昉乎此。”

【编年】

宋陈鹄《西塘集耆旧续闻》卷十谓务观“闲居三山日，方务德帅绍兴，携妓访之，公有词云……”案方滋帅绍兴，实为乾道八年二月，九年五月移知平江府（据《嘉泰会稽志》卷二《太守题名》及《南涧甲乙稿》卷二十一《方公墓志铭》），为务观入蜀之第三年。陈鹄所记年代，显有讹误。疑是乾道二年始居镜湖三山时作，时方滋为两浙转运副使，容或有过访之事。





大圣乐





电转雷惊，自叹浮生，四十二年。试思量往事，虚无似梦，悲欢万状，合散如烟。苦海无边，爱河无底，流浪看成百漏船。何人解，向无常火里，跌打身坚。　须臾便是华颠，好收拾形骸归自然。又何须著意，求田问舍，生须宦达，死要名传。寿夭穷通，是非荣辱，此事由来都在天。从今去，任东西南北，作个飞仙。

【校】

此词各本未收，见明汪砢玉《珊瑚网·法书题跋》卷七，又见倪涛《六艺之一录》卷三百九十二。今据补。

【笺注】

〔电转雷惊〕班固《西都赋》：“雷奔电激。”韩愈《郴口又赠二首》（第二）诗：“雷惊电激语难闻。”

〔苦海〕《法华经·寿量品》：“我见诸众生，没在于苦海。”

〔爱河〕《楞严经》：“爱河干枯，令汝解脱。”

〔无常〕《涅槃经》：“是身无常，念念不住，犹如电光、暴水、幻炎。”

〔求田问舍〕《三国志·魏志》卷七《陈登传》：“后许汜与刘备并在荆州牧刘表坐，表与备共论天下人。汜曰：‘陈元龙湖海之士，豪气不除。’备谓表曰：‘许君论是非？’表曰：‘欲言非，此君为善士，不宜虚言；欲言是，元龙名重天下。’备问汜：‘君言豪，宁有事邪？’汜曰：‘昔遭乱，过下邳，见元龙。元龙无客主之意，久不相与语，自上大床卧，使客卧下床。’备曰：‘君有国士之名，今天下大乱，帝王失所，望君忧国忘家，有救世之意；而君求田问舍，言无可采，是元龙所讳也，何缘当与君语！如小人，欲卧百尺楼上，卧君于地，何但上下床之间邪！’”

〔寿夭三句〕《论语·颜渊》：“子夏曰：‘商闻之矣，死生有命，富贵在天。’”

〔飞仙〕汉东方朔《十洲记》：“蓬丘者，蓬莱也。对东大海之东北岸，其山周回五千里，别有圆海绕山。圆海水正黑，而谓之冥海，无风而洪波百丈，不可得往。上有九成气丈人九天真王宫，盖太上真人所居，唯有飞仙得到其处也。”

【编年】

词有“自叹浮生，四十二年”之句，当是乾道二年居镜湖三山时作。

【附：《大圣乐》词稿跋（见明李日华《六研斋笔记》卷一）】

一

元／陈深

南宋放翁词稿真迹，凡一百一十七字。至正改元，获于山阴王英孙家。细穷详玩，备见句法清真，笔势圆熟，信一代之名迹也。按放翁为陆游务观别号，工词翰，累官华文阁待制，封渭南县伯，有集百卷行世，斯其人风流文雅可知矣。此词虽系草稿，妙在不经意中，天真烂发，姿态横生，种种可为师法，杂之杨凝式、大小米间，又曷愧耶？是岁十月之望，吴郡陈深敬题。

二

明／李日华

陆放翁词稿，行草烂漫，如黄如米，细玩之，则颜鲁公、杨少师精髓皆在。词乃《大圣乐》，亦辛稼轩之流也。





满江红

夔州催王伯礼侍御寻梅之集





疏蕊幽香，禁不过、晚寒愁绝。那更是、巴东江上，楚山千叠。欹帽闲寻西瀼路，亸鞭笑向南枝说。恐使君、归去上銮坡，孤风月。　清镜里，悲华发。山驿外，溪桥侧。凄然回首处，凤凰城阙。憔悴如今谁领略？飘零已是无颜色。问行厨、何日唤宾僚？犹堪折。

【笺注】

〔夔州〕今重庆市奉节县。《入蜀记》：“州在山麓沙上，所谓鱼复永安宫也。宫今为州仓，而州治在宫西北、甘夫人墓西南。景德中，转运使丁谓、薛颜所徙。比白帝颇平旷，然失关险，无复形势。”《老学庵笔记》卷五：“唐夔州在白帝城，地势险固。本朝太平兴国中，丁晋公为转运使，始迁于瀼西。”

〔王伯礼〕《夔州府志》（清乾隆十一年刊本）卷五《秩官》：“王伯庠，济南人，乾道中任，先为御史。”《夔州府志》（清道光七年刊本）卷二十三《秩官》：“王伯庠，知夔州军，主管安抚司事。”清厉鹗《宋诗纪事》卷四十四：“伯庠，字伯礼，鄞人。参政次翁之子。绍兴二年进士，官至夔州路安抚。”《文集》卷十四《云安集序》：“公（谓伯庠）自少时寓秘阁直，晚由尚书郎长三院御史，出牧于夔，实督陕中十五郡。”

〔巴东〕《旧唐书》卷三十九《地理一》：“夔州，隋巴东郡。武德元年改为信州，二年，又改信州为夔州。”

〔西瀼〕宋乐史《太平寰宇记》卷一百四十八：“千顷池在（大昌）县西三百六十里，波澜浩渺，莫知涯际。分为三道：一道东流，当县西为井源；一道西流，为云安县汤溪；一道南流，为奉节县西瀼水。”《入蜀记》：“（夔州）在瀼之西，故一曰瀼西。土人谓山间之流通江者曰瀼云。”《文集》卷十七《东屯高斋记》：“瀼西，盖今夔府治所。”

〔南枝〕《白氏六帖》：“庾岭上花，南枝已落，北枝方开，寒暖之候异也。”

〔銮坡〕宋叶梦得《石林燕语》卷五：“俗称翰林学士为坡，盖唐德宗时尝移学士院于金銮坡上，故亦称銮坡。”

〔凤凰城阙〕谓京城。杜甫《夜》诗：“步蟾倚杖看牛斗，银汉遥应接凤城。”宋赵次公注：“秦缪公女弄玉吹箫，凤降其城，因号丹凤城。其后号京都之城曰凤城。”

〔行厨〕杜甫《严公仲夏枉驾草堂兼携酒馔》诗：“竹里行厨洗玉盘。”

〔犹堪折〕杜秋娘《金缕词》：“有花堪折直须折，莫待无花空折枝。”

【编年】

据《入蜀记》，务观于乾道五年十二月六日，得报差通判夔州。乾道六年闰五月十八日，离山阴赴任。十月二十七日，至夔州。时济南王伯庠知州事。词为催伯礼寻梅之集，当作于是年冬。





感皇恩

伯礼立春日生日





春色到人间，彩幡初戴。正好春盘细生菜。一般日月，只有仙家偏耐。雪霜从点鬓，朱颜在。　温诏鼎来，延英催对。凤阁鸾台看除拜。对衣裁稳，恰称球纹新带。个时方旋了，功名债。

【笺注】

〔彩幡初戴〕宋孟元老《东京梦华录》卷六：“春日，宰执亲王百官皆赐金银幡胜，入贺讫，戴归私第。”宋金盈之《醉翁谈录》卷三：“立春日……自郎官御史寺监长贰以上，皆赐春幡胜，以罗为之，近臣皆加赐银胜。”

〔春盘细生菜〕杜甫《立春》诗：“春日春盘细生菜。”宋陈元靓《岁时广记》卷八引《唐四时宝镜》：“立春日，食芦菔春饼生菜，号春盘。”又引《摭遗》：“东晋李鄂，立春日命芦菔芹芽为菜盘馈贶，江淮人多效之。”又引《齐人月令》：“凡立春日食生菜，不可过多，取迎新之意而已。”

〔鼎来〕《汉书》卷八十一《匡衡传》：“诸儒为之语曰：‘无说诗，匡鼎来。’”服虔注：“鼎犹言当也，言匡且来也。”应劭注：“鼎，方也。”

〔延英〕唐李绰《尚书故实》：“今延英殿，灵芝殿也，谓之小延英。苗韩公居相位，以足疾步骤微蹇，上每于此待之。宰相对于小延英，自此始也。”宋钱易《南部新书》甲：“上元中，长安东内始置延英殿。每侍臣赐对，则左右悉去。故直言谠议，尽得上达。”

〔凤阁鸾台〕《旧唐书》卷四十二《职官一》：“光宅元年九月，改门下省为鸾台，中书省为凤阁。”

〔除拜〕《汉书》卷五《景帝纪》：“初除之官。”如淳注：“凡言除者，除故官就新官也。”

〔对衣〕宋时召见大臣，常赐以对衣鞍马。

〔球纹新带〕宋欧阳修《归田录》卷二：“国朝之制，自学士已上赐金带者，例不佩鱼。若奉使契丹及馆伴北使则佩，事已复去之。唯两府之臣则赐佩，谓之重金。初太宗尝曰：‘玉不离石，犀不离角，可贵者堆金也。’乃创为金之制以赐群臣，方团球路以赐两府，御仙花以赐学士以上。今俗谓球路为笏头，御仙花为荔枝，皆失其本号也。”宋范镇《东斋记事·补遗》：“球路金带，俗谓之笏头带，非二府文臣不得赐。”

〔个时〕《诗词曲语辞汇释》卷三：“个，指点辞，犹这也，那也。”

〔旋了〕《诗词曲语辞汇释》卷二：“旋了，渐了也。”

【编年】

乾道六年冬立春日，在夔州寿王伯庠作。明年八月，王伯庠即离夔州，移牧永嘉。





蓦山溪

送伯礼





元戎十乘，出次高唐馆。归去旧鹓行，更何人、齐飞霄汉。瞿唐水落，惟是泪波深，催叠鼓，起牙樯，难锁长江断。　春深鳌禁，红日宫砖暖。何处望音尘？黯消魂、层城飞观。人情见惯，不敢恨相忘，梅驿外，蓼滩边，只待除书看。

【笺注】

〔元戎十乘〕《诗经·小雅·六月》：“元戎十乘，以启先行。”毛传：“元，大也。”

〔高唐馆〕宋玉《高唐赋序》：“昔者楚襄王与宋玉游于云梦之台，望高唐之观。”

〔鹓行〕谓朝班。杜甫《至日遣兴奉寄北省旧阁老两院故人二首》（第一）诗：“去岁兹辰捧御床，五更三点入鹓行。”

〔霄汉〕杜牧《书怀寄中朝往还》诗：“霄汉几多同学伴，可怜头角尽卿材。”

〔瞿唐〕《太平寰宇记》卷一百四十八：“瞿唐峡在（夔）州东一里，古西陵峡也。连崖千丈，奔流电激，舟人为之恐惧。”

〔叠鼓〕《文选》谢朓《鼓吹曲》：“叠鼓送华辀。”李善注：“小击鼓谓之叠。”

〔牙樯〕庾信《哀江南赋》：“铁轴牙樯。”杜甫《秋兴八首》（第六）诗：“锦缆牙樯起白鸥。”

〔难锁长江断〕见前《浪淘沙》（绿树暗长亭）词注。

〔鳌禁〕谓学士院。宋人以翰苑清贵，比其为神仙所居之鳌山。杨亿《禁直》诗：“千庐迭唱传宵警，海山鳌背蓬壶顶。”晏殊《初秋宿直》诗：“上帝册书群玉府，仙人宫阙巨鳌山。”又以其在禁中，故称鳌禁。

〔飞观〕曹植《杂诗》（第六）诗：“飞观百余尺。”

【编年】

《文集》卷十四《云安集序》：“公（谓王伯庠）以乾道七年八月移牧永嘉。”此词即伯庠离夔时送行之作。





木兰花

立春日作





三年流落巴山道。破尽青衫尘满帽。身如西瀼渡头云，愁抵瞿唐关上草。　春盘春酒年年好，试戴银幡判醉倒。今朝一岁大家添，不是人间偏我老。

【校】

〔木兰花〕汲古阁本作《玉楼春》。

〔青衫〕汲古阁本作“青山”。

【笺注】

〔三年句〕杜甫《乾元中寓居同谷县作歌七首》（第七）诗：“三年饥走荒山道。”

〔瞿唐关〕《入蜀记》：“瞿唐关，唐故夔州，与白帝城相连。杜诗云：‘白帝夔州各异城’，盖言难辨也。关西门正对滟滪堆。堆碎石积成，出水数十丈。土人云：‘方夏秋水涨时，水又高于堆数十丈。’”

〔判〕《诗词曲语辞汇释》卷五：“判，割舍之辞，亦甘愿之辞。自宋以后多用字或拚字，而唐人则多用判字。”

〔今朝二句〕《诗稿》卷二十二《幽居》（第二）诗：“流年不贷人皆老，造物无私我自穷。”

【编年】

乾道六年，务观至夔州，始见巴山。词云“三年流落巴山道”，当是乾道七年冬末立春日作，以过立春即入第三年也。乾道八年正月，务观即离夔州赴南郑。

【辑评】

卓人月、徐士俊《古今词统》卷八：（“今朝”二句）此老崛强如此。





临江仙

离果州作





鸠雨催成新绿，燕泥收尽残红。春光还与美人同。论心空眷眷，分袂却匆匆。　只道真情易写，那知怨句难工。水流云散各西东。半廊花院月，一帽柳桥风。

【校】

《中兴以来绝妙词选》卷二调下题作“晚春”。

【笺注】

〔果州〕治今四川省南充县。

〔鸠雨〕《诗稿》卷一《秋阴》诗：“雨来鸠有语。”又卷七十一《连日云兴气浊雨意欲成西南风辄大作比夜月明如昼》诗：“鸠自呼鸣蚓自歌。”自注：“二者乡人以为雨候。”

〔眷眷〕《诗经·小雅·小明》：“睠睠怀顾。”“睠睠”即“眷眷”。

〔只道〕《诗词曲语辞汇释》卷四：“只道，犹云只知也。”

【编年】

乾道八年，务观在夔州任满，应四川宣抚使王炎辟为幕宾，以左承议郎权四川宣抚使司干办公事兼检法官。“四川宣抚使故治益昌（今四川省广元县）。枢密使清源公（谓王炎）之为使也，始徙汉中，即以郡治为府”（《文集》卷十七《静镇堂记》）。正月，自夔州启行，取道万州，过梁山军、邻水、岳池、广安、果州。在果州有《果州驿》、《留樊亭三日王觉民检详日携酒来饮海棠下比去花亦衰矣》、《柳林酒家小楼》诸诗（见《诗稿》卷三）。《柳林酒家小楼》诗云：“记取晴明果州路，半天高柳小青楼。”与此词同是离果州时作。

【辑评】

卓人月、徐士俊《古今词统》卷九：前后段起句各少一字。昌黎云：“欢娱之词难工，愁楚之音易妙。”岂深于愁者哉？

潘游龙《古今诗余醉》卷二：“半廊”二句殊饰。

先著、程洪《词洁辑评》卷二：以末二语不能割弃。





鹧鸪天

葭萌驿作





看尽巴山看蜀山，子规江上过春残。惯眠古驿常安枕，熟听阳关不惨颜。　慵服气，懒烧丹，不妨青鬓戏人间。秘传一字神仙诀，说与君知只是顽。

【笺注】

〔葭萌驿〕明曹学佺《蜀中名胜记》卷二十四引《本志》云：“（葭萌）县（故治在今四川省广元县西南）北百八十里施店驿，即古葭萌驿，驿即古县址也。”《诗稿》卷二十八《梦至小益》诗：“葭萌古路缘云壁，桔柏浮梁暗栎林。”又卷五十二《有怀梁益旧游》诗：“乱山落日葭萌驿，古渡悲风桔柏江。”又卷五十五《梦行小益道中》（第一）诗：“栈云零乱驮铃声，驿树轮囷桦烛明。清梦不知身万里，只言今夜宿葭萌。”

〔慵服气二句〕服气，道家修养之法，即所谓吐纳。《晋书》卷八十《许迈传》：“常服气，一气千余息。”《诗稿》卷三十一《赠道友》（第四）诗：“服气烧丹总不能。”卷五十四《养生》诗：“昔虽学养生，所遇少硕师。金丹既茫昧，鸾鹤安可期。”

〔秘传二句〕《诗稿》卷五十五《杂感》（第二）诗：“古言忍字似而非，独有痴顽二字奇。此是龟堂安乐法，大书铭座更何疑？”又卷六十一《书叹》诗：“无能自号痴顽老，尚健人称矍铄翁。”又卷六十六《初夏闲居》（第七）诗：“功名会上元须福，生死津头正要顽。试说龟堂得力处，向来何啻半生闲。”又卷七十八《稽山道中》诗：“八十年间几来往？痴顽不料至今存。”

【编年】

案乾道八年，务观往反梁益间，经葭萌驿凡三次。词云：“看尽巴山看蜀山，子规江上过春残。”当是三月间自夔州初入汉中时作。

【辑评】

卓人月、徐士俊《古今词统》卷七：宁为谪仙，胜作才鬼。





蝶恋花

离小益作





陌上箫声寒食近。雨过园林，花气浮芳润。千里斜阳钟欲暝，凭高望断南楼信。　海角天涯行略尽。三十年间，无处无遗恨。天若有情终欲问，忍教霜点相思鬓。

【笺注】

〔小益〕《舆地纪胜》卷一百八十四引《图经》：“（益昌）时人又呼为小益，对成都之为大益也。”宋乐史《太平寰宇记》卷一三五《利州》：“后魏正始五年，于东晋寿郡立西益州，世号为小益州。……梁永圣三年，又改西益州为利州。……天宝元年，改为益昌郡。……乾元元年，复为利州。……皇朝因之。”

〔陌上箫声〕宋祁《寒食假中作》诗：“箫声催暖卖饧天。”《诗·周颂·有瞽》：“箫管备举。”孔颖达疏：“其时卖饧之人吹箫以自表也。”

〔寒食〕宗懔《荆楚岁时记》：“去冬节一百五日，即有疾风甚雨，谓之寒食，禁火三日。”

〔天若有情〕李贺《金铜仙人辞汉歌》：“天若有情天亦老。”

【编年】

务观自夔州赴南郑，取道利州（即益昌）。词云“陌上箫声寒食近”，《诗稿》卷三有《金牛道中遇寒食》诗，金牛道乃蜀之南栈，为由益昌至汉中之要道，是此词乃乾道八年寒食前离益昌作。

【辑评】

俞陛云《唐五代两宋词选释》：前半首写景，略见怀远之意。清丽而兼倜傥，颇类《六一词》。后半首写怀，浪迹天涯，历三十年之久，而皆留遗恨，其平生潦倒可知。而天公仍不见怜，任其秋霜满鬓。集中《鹧鸪天》词所谓“原知造物心肠别，老却英雄似等闲”，秋肃春温，天意本视同平等，则此老呵壁问天，果何益耶？





望梅





寿非金石。恨天教老向，水程山驿。似梦里、来到南柯，这些子光阴，更堪轻掷！戍火边尘，又过了、一年春色。叹名姬骏马，尽付杜陵，苑路豪客。　长绳漫劳系日。看人间俯仰，俱是陈迹。纵自倚、英气凌云，奈回尽鹏程，铩残鸾翮。终日凭高，悄不见、江东消息。算沙边、也有断鸿，倩谁问得？

【校】

〔边尘〕汲古阁本作“边城”。

【笺注】

〔寿非金石〕《古诗》：“人生非金石，岂能长寿考？”

〔南柯〕唐广陵淳于棼，尝梦奉邀入一大城，题曰“大槐安国”。其王妻之以女，复拜为南柯太守。二十载，郡中大理，王甚重之。后公主卒，罢郡还国。因威福日盛，王颇疑惮，便遣还家，由是醒寤。乃寻梦中所由入之宅南大古槐下，得一蚁穴，即槐安国也。又穷一穴，直上南枝，中处群蚁，即所领南柯郡也。详见唐李公佐《南柯太守传》。

〔杜陵〕在长安城东南，秦时为杜县地，因有汉宣帝陵墓，故称杜陵。

〔长绳句〕傅玄《九曲歌》：“安得长绳系白日？”

〔看人间二句〕晋王羲之《兰亭序》：“向之所欣，俯仰之间，已为陈迹，犹不能不以之兴怀。”

〔铩残鸾翮〕《文选》颜延年《五君咏（嵇中散）》：“鸾翮有时铩。”李善注：“许慎曰：铩，残羽也。”

〔算沙边三句〕《诗稿》卷三十五《秋夜》诗：“故人万里无消息，便拟江头问断鸿。”

【编年】

词云：“戍火边尘，又过了、一年春色。”当是乾道八年春夏间在南郑幕府作。南郑地近边疆，故有“戍火边尘”之语。





浣沙溪

南郑席上





浴罢华清第二汤，红绵扑粉玉肌凉。娉婷初试藕丝裳。凤尺裁成猩血色，螭奁熏透麝脐香。水亭幽处捧霞觞。

【笺注】

〔南郑〕今陕西省汉中市。时为四川宣抚司治所。

〔华清第二汤〕《元和郡县图志》卷一：“华清宫在骊山上。开元十一年，初置温泉宫。天宝六年，改为华清宫。”宋张洎《贾氏谭录》：“骊山之华清宫……汤泉凡一十八所，第一所是御汤。”此系借用。

〔初试藕丝裳〕李贺《天上谣》诗：“粉霞红绶藕丝裙。”欧阳修《浣溪沙》词：“佳人初试薄罗裳。”

〔猩血色〕晋常璩《华阳国志》卷四：“猩猩兽能言，其血可以染朱罽。”

〔螭奁〕宋张抡《绍兴内府古器评》卷下：“汉云螭奁，是器奁也。遍体以螭为饰，而盖作屯云之状，仍间以螭穴，其末可以通气，岂非香烟之所从出乎？”《诗稿》卷四《雨中至西林寺》诗：“螭奁一缕起微熏。”

〔麝脐香〕《说文解字·鹿部》：“麝如小麋，脐有香。”

【编年】

词有“浴罢”“藕丝裳”句，当是乾道八年夏在南郑作。

【辑评】

俞陛云《唐五代两宋词选释》：通首由浴后次第写妆饰之丽，其人之妍妙自见。末句仅以捧觞作结，含情在无言处也。





秋波媚

七月十六日晚登高兴亭望长安南山





秋到边城角声哀，烽火照高台。悲歌击筑，凭高酹酒，此兴悠哉！　多情谁似南山月，特地暮云开。灞桥烟柳，曲江池馆，应待人来。

【笺注】

〔高兴亭〕《诗稿》卷五十四《重九无菊有感》自注：“高兴亭在南郑子城西北，正对南山。”

〔南山〕终南山。宋程大昌《雍录》：“终南山横亘关中南面，西起秦陇，东彻蓝田，凡雍、岐、郿、鄠、长安、万年相去六百里，而连绵峙据其南者，皆此之一山也。”《诗稿》卷五《观长安城图》：“许国虽坚鬓已斑，山南经岁望南山。”

〔烽火照高台〕《诗稿》卷十三《辛丑正月三日雪》：“忽思西戍日，凭堞待传烽。”自注：“予从戎日，尝大雪中登兴元城上高兴亭，待平安火至。”卷三十一《病思》：“壮游谁信梁州日，大雪登城望夕烽。”卷三十七《感旧》（第四）：“马宿平沙夜，烽传绝塞秋。”自注：“平安火并南山来，至山南城下。”

〔击筑〕《史记·游侠列传》：“荆轲嗜酒，日与狗屠及高渐离饮于燕市，酒酣以往，高渐离击筑，荆轲和而歌于市中，相乐也。”

〔灞桥烟柳〕《三辅黄图》卷六：“霸桥在长安东，跨水作桥。汉人送客至此桥，折柳赠别。”

〔曲江池馆〕唐康骈《剧谈录》卷下：“曲江池，本秦世州，开元中疏凿，遂为胜境。其南有紫云楼、芙蓉苑；其西有杏园、慈恩寺。花卉环周，烟水明媚。都人游玩，盛于中和、上巳之节。”《文集》卷十四《东楼集序》：“北游山南，凭高望鄠、万年诸山，思一醉曲江、渼陂之间，其势无由，往往悲歌流涕。”

〔应待人来〕《宋史·陆游传》：“王炎宣抚川陕，辟为干办公事。游为炎陈进取之策，以为经略中原，必自长安始；取长安，必自陇右始。当积粟练兵，有衅则攻，无则守。”《文集》卷二十五《书渭桥事》：“河、渭之间，奥区沃野，周、秦、汉、唐之遗迹隐辚故在。……虏暴中原积六七十年，腥闻于天。王师一出，中原豪杰，必将响应。决策入关，定万世之业，兹其时矣。”《诗稿》卷三《山南行》：“国家四纪失中原，师出江淮未易吞。会看金鼓从天下，却用关中作本根。”

【编年】

乾道八年七月十六日在南郑作。





清商怨

葭萌驿作





江头日暮痛饮，乍雪晴犹凛。山驿凄凉，灯昏人独寝。　鸳机新寄断锦，叹往事、不堪重省。梦破南楼，绿云堆一枕。

【笺注】

〔鸳机句〕见前《钗头凤》（红酥手）“锦书”注。

〔绿云〕谓女子头发。李商隐《深树见一颗樱桃尚在》诗：“矮堕绿云髻。”杜牧《阿房宫赋》：“绿云扰扰，梳晓鬟也。”

【编年】

乾道八年十一月，务观改除成都府安抚司参议官，自汉中适成都。词有“乍雪晴犹凛”句，当即此行途中宿葭萌驿作。





齐天乐

左绵道中





角残钟晚关山路，行人乍依孤店。塞月征尘，鞭丝帽影，常把流年虚占。藏鸦柳暗。叹轻负莺花，谩劳书剑。事往关情，悄然频动壮游念。　孤怀谁与强遣？市垆沽酒，酒薄怎当愁酽。倚瑟妍词，调铅妙笔，那写柔情芳艳。征途自厌。况烟敛芜痕，雨稀萍点。最是眠时，枕寒门半掩。

【校】

四部丛刊本调下无题。

【笺注】

〔左绵〕今四川省绵阳县。因在涪江之左，故称左绵。宋祝穆《方舆胜览》卷五十四《绵州》：“郡名左绵。”小注：“以绵水经其左，故谓之左绵。左太冲《蜀都赋》：于东则有左绵、巴中。”

〔鞭丝帽影〕《诗稿》卷三《雪晴行益昌道中颇有春意》诗：“愁在鞭丝帽影间。”

〔藏鸦柳暗〕《读曲歌》：“暂出白门前，杨柳可藏乌。”

〔雨稀萍点〕李商隐《细雨》诗：“点细未开萍。”

【编年】

务观自兴元启程赴成都，途经绵州。《诗稿》卷三有《绵州魏成县驿有罗江东诗云芳草有情皆碍马好云无处不遮楼戏用其韵》、《行绵州道中》、《绵州录参军厅观姜楚公画鹰少陵为作诗者》诸诗，与此词皆一时之作。

【辑评】

卓人月、徐士俊《古今词统》卷十四：刘改之云：“人道愁来须酒，无奈愁深酒浅。”





汉宫春

初自南郑来成都作





羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇、飞落蛮笺。人误许、诗情将略，一时才气超然。　何事又作南来，看重阳药市，元夕灯山。花时万人乐处，欹帽垂鞭。闻歌感旧，尚时时、流涕尊前。君记取、封侯事在，功名不信由天。

【笺注】

〔呼鹰古垒〕《诗稿》卷十三《忽忽》诗：“呼鹰古庙秋。”自注：“南郑汉高帝庙，予从戎时，多猎其下。”

〔截虎平川〕《诗稿》卷三《三月十七日夜醉中作》诗：“去年射虎南山秋，夜归急雪满貂裘。”又卷六《春感》诗：“叉鱼狼藉漾水浊，猎虎蹴蹋南山空。”又卷十一《忆山南》（第一）诗：“貂裘宝马梁州日，盘槊横戈一世雄。怒虎吼山争雪刃，惊鸿出塞避雕弓。”又卷十四《十月二十六日夜梦行南郑道中既觉恍然揽笔作此诗时且五鼓矣》诗：“雪中痛饮百榼空，蹴踏山林伐狐兔。眈眈北山虎，食人不知数。孤儿寡妇仇不报，日落风生行旅惧。我闻投袂起，大呼闻百步。奋戈直前虎人立，吼裂苍崖血如注。从骑三十皆秦人，面青气夺空相顾。”又卷二十八《怀昔》诗：“昔者戍梁益，寝饭鞍马间。一日岁欲暮，揭鞭临散关。增冰塞渭水，飞雪暗岐山。怅望钓璜公，英概如可还。挺剑刺乳虎，血溅貂裘殷。至今传军中，尚愧壮士颜。”又卷三十八《三山杜门作歌》（第三）诗：“中岁远游逾剑阁，青衫误入征西幕。南沮水边秋射虎，大散关头夜吹角。”《诗词曲语辞汇释》卷六：“平川，即平地也。”

〔淋漓醉墨〕杜甫《饮中八仙歌》诗：“张旭三杯草圣传，脱帽露顶王公前，挥毫落纸如云烟。”《新唐书》卷二百二《张旭传》：“旭，苏州吴人。嗜酒，每大醉，呼叫狂走，乃下笔。或以头濡墨而书，既醒自视，以为神，不可复得也。”

〔龙蛇〕唐孙过庭《书谱》：“复有龙蛇云露之流，龟鹤花英之类。”李白《草书歌行》诗：“时时只见龙蛇走，左盘右蹙如惊电。”《诗稿》卷十八《冬夜》诗：“起提一笔扫匹纸，入卷飒飒奔龙蛇。”

〔蛮笺〕元费著《笺纸谱》：“谢公有十色笺……杨文公亿《谈苑》载韩浦《寄弟》诗云：‘十样蛮笺出益州，寄来新自浣花头。’谢公笺出于此乎？”

〔重阳药市〕《老学庵笔记》卷六：“成都药市以玉局观为最盛，用九月九日。杨文公《谈苑》曰七月七日，误也。”《岁时广记》卷三十六引《四川记》：“成都九月九日为药市。诘旦，尽一川所出药草异物与道人毕集，帅守置酒行市以乐之，别设酒以犒道人。是日早，士人尽入市中，相传以为吸药气愈疾，令人康宁。”

〔元夕灯山〕《诗稿》卷八《丁酉上元》（第二）诗：“鼓吹连天沸五门，灯山万炬动黄昏。”《岁时广记》卷十引《岁时杂记》：“成都府灯山或过于阙前。上为飞桥山亭，太守以次，止三数人，历诸亭榭，各数杯乃下，从僚属饮。棚前如京师棘盆处，缉木为垣，其中旋植花卉，旧日捕山禽杂兽满其中，后止图刻土木为之。蜀人性不兢，以次登垣，旋绕观览。”

〔花时二句〕《老学庵笔记》卷八：“四月十九日，成都谓之浣花。遨头宴于杜子美草堂沧浪亭。倾城皆出，锦绣夹道。自开岁宴游，至是而止，故最盛于他时。予客蜀数年，屡赴此集，未尝不晴。蜀人云：‘虽戴白之老，未尝见浣花日雨也。’”

〔功名句〕见前《大圣乐》（电转雷惊）“寿夭三句”注。

【编年】

乾道九年初自南郑至成都作。

【辑评】

卓人月、徐士俊《古今词统》卷十二：写出脑后风生、鼻端火出之况。

俞陛云《唐五代两宋词选释》：人当少年气满，视青紫如拾芥，几经挫折，便颓放自甘。放翁独老犹健，当其上马打围，下马草檄，何等豪气！迨漫游蜀郡，人乐而我悲，怆然怀旧，而封侯素志，尚欲以人定胜天，可谓壮矣。此词奋笔挥洒，其才气与东坡、稼轩相似。汲古阁刻其词集，谓“超爽处更似稼轩耳”。





夜游宫

宫词





独夜寒侵翠被，奈幽梦、不成还起。欲写新愁泪溅纸。忆承恩，叹余生，今至此。　蔌蔌灯花坠，问此际、报人何事？咫尺长门过万里。恨君心，似危栏，难久倚！

【校】

四部丛刊本调下无题。

【笺注】

〔咫尺长门〕司马相如《长门赋序》：“孝武皇帝陈皇后，时得幸，颇妒，别在长门宫。”王安石《明妃曲》：“君不见咫尺长门闭阿娇，人生失意无南北。”

【编年】

此词寄慨君臣遇合，盖有慨于王炎被废而作。王炎，山西清源人，《宋史》无传。乾道二年五月，王炎自两浙路计度转运副使除直敷文阁、知临安府；十一月，除秘阁修撰（《宋会要辑稿·选举》卷三百四）；三年五月，除敷文阁待制、知荆南府（《中兴圣政》卷四十六）；四年二月，自右朝奉大夫试兵部侍郎，赐同进士出身，除端明殿学士、签书枢密院事；五年二月，兼权参知政事兼同知国用事、知枢密院事（《宋史》卷二百十三《宰辅表》）；三月，除四川宣抚使，仍参知政事（《宋史》卷三十四《孝宗本纪》）。盖以其才略奋发，故不数岁而取公辅。出镇汉中，实用以经略中原，图谋进取。乾道八年三月，务观抵南郑，即为炎陈进取之策（参见前《秋波媚》“秋到边城角声哀”注）。七月，为炎作《静镇堂记》，并寄以恢复厚望。然此时孝宗已无意用兵。《宋史·孝宗本纪赞》谓其“即位之初，锐志恢复，符离邂逅失利，重违高宗之命，不轻出师，又值金世宗之立，金国平治，无衅可乘。……天厌南北之兵，欲休民生，故帝用兵之意弗遂而终焉。”故是年九月，即诏王炎赴都堂治事（《宋史·孝宗本纪》）；九年正月，王炎罢枢密使，以观文殿学士提举临安府洞霄宫（《宋史》卷二百十三《宰辅表》），自后不再起用。此词慨叹王炎之君臣遇合，亦即自悼壮志不酬。乾道九年，务观在嘉州，作《长门怨》诗云：“早知获谴速，悔不承恩迟。”又作《长信宫词》云：“忆年十七兮初入未央，获侍步辇兮恭承宠光。地寒祚薄兮自贻不祥，谗言乘之兮罪衅日彰。”（见《诗稿》卷四）皆与此词同其寓意，词当亦乾道九年间作。

【辑评】

卓人月、徐士俊《古今词统》卷八：（“恨君”三句）戒心之语。





鹧鸪天

送叶梦锡





家住东吴近帝乡，平生豪举少年场。十千沽酒青楼上，百万呼卢锦瑟傍。　身易老，恨难忘，尊前赢得是凄凉。君归为报京华旧，一事无成两鬓霜。

【校】

汲古阁本调下无题。

【笺注】

〔叶梦锡〕《宋史》卷三百八十四《叶衡传》：“叶衡，字梦锡，婺州金华人。绍兴十八年进士第。知荆南、成都、建康府，除户部尚书。除签书枢密院事，拜参知政事。拜右丞相，兼枢密使。年六十二薨。”《文集》卷四十三《入蜀记》：“（乾道六年五月）二十五日晚，叶梦锡侍郎衡招饮，案间设矾山数盆，望之如雪。”

〔帝乡〕谓临安。

〔平生句〕《诗稿》卷二《自笑》诗：“自笑平生醉后狂，千钟使气少年场。”

〔十千沽酒〕曹植《名都篇》诗：“归来宴平乐，美酒斗十千。”

〔百万呼卢〕《晋书》卷八十五《刘毅传》：“（毅）后在东府，聚樗蒱大掷。一判应至数百万，余人并黑犊以还，惟刘裕及毅在后。毅次掷得雉，大喜，褰衣绕床，叫谓同坐曰：‘非不能卢，不事此耳！’裕恶之，因挼五木久之，曰：‘老兄试为卿答。’既而四子俱黑，其一子转跃未定，裕厉声喝之，即成卢焉。”又《何无忌传》：“刘毅家无儋石之储，樗蒱一掷百万。”

〔锦瑟傍〕杜甫《曲江对雨》诗：“何时诏此金钱会，暂醉佳人锦瑟傍。”

〔尊前句〕韩偓《五更》诗：“光景旋消惆怅在，一生赢得是凄凉。”

【编年】

按叶衡知建康府，据《景定建康志》卷一《行宫留守题名》：“叶衡，淳熙元年正月以敷文阁学士安抚使兼行宫留守司公事。”又卷十四《建炎以来年表》：“淳熙元年正月二十六日，敷文阁学士左朝散大夫叶衡知府事，提举学事，兼管内劝农营田使。二月召赴行在。”则其离成都任应于乾道九年。词云“家住东吴近帝乡”，又云“君归为报京华旧”，当是在成都送叶衡还京之作。

【辑评】

陈廷焯《词则·放歌集》卷三：未尝不轩爽，而气魄苦不大，益叹稼轩天人不可及也。





乌夜啼

题汉嘉东堂





檐角楠阴转日，楼前荔子吹花。鹧鸪声里霜天晚，叠鼓已催衙。　乡梦时来枕上，京书不到天涯。邦人讼少文移省，闲院自煎茶。

【校】

各本皆无题，今据汲古阁《宋六十名家词》毛斧季、陆敕先、黄子云诸人手校本（藏北京图书馆善本书室）增。

【笺注】

〔汉嘉〕即嘉州，治今四川省乐山县。

〔楼前句〕嘉州有荔枝楼。《诗稿》卷三有《荔枝楼小酌》、《登荔枝楼》、《再赋荔枝楼》诸诗。《老学庵笔记》卷四：“予参成都议幕，摄事汉嘉，一见荔子熟。”雍正《四川通志》卷二十七《直隶嘉定州》：“荔枝楼。”小注：“在州南，宋建。”

〔叠鼓已催衙〕张耒《县斋》诗：“暗树五更鸡报晓，晚庭三叠鼓催衙。”

〔邦人讼少〕《诗稿》卷四《得成都诸友书劝少留嘉阳戏作》诗：“新凉为醉地，少讼作慵媒。”

〔文移〕《后汉书》卷一《光武帝纪》：“于是置僚属作文移。”李贤注：“《东观记》曰：‘文书移与属县也。’”

〔闲院自煎茶〕《诗稿》卷四《同何元立蔡肩吾至东丁院汲泉煮茶》诗：“一州佳处尽裴回，惟有东丁院未来。身是江南老桑苎，诸君小住共茶杯。”“雪芽近自峨嵋得，不减红囊顾渚春。旋置风炉清樾下，它年奇事记三人。”

【编年】

乾道九年夏，务观摄知嘉州事，此词即题嘉州东堂作。





蝶恋花





水漾萍根风卷絮。倩笑娇颦，忍记逢迎处。只有梦魂能再遇，堪嗟梦不由人做。　梦若由人何处去？短帽轻衫，夜夜眉州路。不怕银缸深绣户，只愁风断青衣渡。

【校】

《中兴以来绝妙词选》卷二调下题作“怀别”。

【笺注】

〔眉州〕治今四川省眉山县。

〔青衣渡〕青衣江，在四川省中部，流经眉州。

【编年】

《诗稿》卷四《玻瓈江》诗：“玻瓈江水千尺深，不如江上离人心。君行未过青衣县，妾心先到峨嵋阴。金罇共釂不知晓，月落烟渚天横参。车轮无角那得住，马蹄不方何处寻？空凭尺素寄幽恨，纵有绿绮谁知音？愁来只欲掩屏睡，无奈梦断闻疏碪。”自注：“眉州共饮亭，盖取东坡‘共饮玻瓈江’之句。追怀旧游，戏作以补西州乐府。”按此词亦追怀眉州旧游之作，似与《玻瓈江》诗同作于乾道九年。淳熙元年冬，务观摄知荣州事，再过眉州。《诗稿》卷六《眉州郡燕大醉中间道驰出城宿石佛院》诗：“单车万里信有数，二年三过宁忘情？”后淳熙四年，范成大还朝，务观送行，复至眉州。《诗稿》卷八《眉州作》诗自注：“予不至眉山三年矣。”

【辑评】

曹学佺《蜀中广记》卷一百三：放翁离小益作《蝶恋花》云：水漾萍根风卷絮。倩笑娇颦，忍记逢迎处。只有梦魂能再遇，堪嗟梦不由人做。梦若由人何处去。短帽轻衫，夜夜眉州路。不怕银缸深绣户，只愁风断青衣渡。此首与《渭南集》校对，绝不同。大抵务观在蜀有所感，屡见之咏。

卓人月、徐士俊《古今词统》卷九：廉叔度歌以“做”、“暮”同叶，则此二词用韵亦未为杂。

沈雄《古今词话·词品》下卷：山谷谓好词惟取陡健圆转。屯田意过久许，笔犹未休。待制滔滔漭漭，不能尽变。如赵德麟云：“新酒又添残酒病，今春不减前春恨。”陆放翁云：“只有梦魂能再遇，堪嗟梦不由人做。”又黄山谷云：“春未透，花枝瘦，正是愁时候。”梁贡父云：“一醉留春，留春不住，醉里春归。”此则陡健圆转之榜样也。





苏武慢

唐安西湖





澹霭空濛，轻阴清润，绮陌细尘初静。平桥系马，画阁移舟，湖水倒空如镜。掠岸飞花，傍檐新燕，都似学人无定。叹连年戎帐，经春边垒，暗凋颜鬓。　空记忆、杜曲池台，新丰歌管，怎得故人音信？羁怀易感，老伴无多，谈麈久闲犀柄。唯有翛然，笔床茶灶，自适笋舆烟艇。待绿荷遮岸，红蕖浮水，更乘幽兴。

【校】

四部丛刊本调下无题，汲古阁本误作“唐西安湖”。

【笺注】

〔唐安〕治今四川省崇庆县。

〔西湖〕《蜀中名胜记》卷七：“《纪胜》云：‘西湖在郡圃，盖皁江之水，皆导城中，环守之居，因潴其余以为湖也。’范成大《吴船录》云：‘蜀州郡圃内西湖极广袤，荷花正盛，觅湖船泛之，系缆修竹古木间，景物甚野，游宴繁盛，为西州胜处。’”

〔杜曲〕在今陕西省长安县南。唐时贵家园亭，侯王别墅，多在于此。

〔新丰〕在今陕西省临潼县东。唐郑处诲《明皇杂录·补遗》：“新丰市有女伶曰谢阿蛮，善舞《凌波曲》，常入宫中。”

〔谈麈〕六朝人清谈，必用麈尾。因于谈玄用之，故称谈麈。

〔笔床茶灶〕陆龟蒙《甫里先生传》：“时乘小舟，设篷席，赍一束书、茶灶、笔床、钓具、櫂船郎而已。”《诗稿》卷六十二《流年》诗：“笔床茶灶犹自随。”又卷七十六《闲游》诗：“平生长物扫除尽，犹带笔床茶灶来。”

〔笋舆〕《公羊传·文公十五年》：“笋将而来。”注：“笋，竹舆也。”

〔烟艇〕绍兴三十一年八月，务观名所寓屋为“烟艇”，为作《烟艇记》，见《文集》卷十七。记云：“予少而多病，自计不能效尺寸之用于斯世，盖尝慨然有江湖之思，而饥寒妻子之累劫而留之，则寄其趣于烟波洲岛苍茫杳霭之间，未尝一日忘也。使加数年，男胜锄犁，女任纺绩，衣食粗足，然后得一叶之舟，伐荻钓鱼，而卖芰芡，入松陵，上严濑，历石门沃洲而还，泊于玉笥之下，醉则散发扣舷，为吴歌，顾不乐哉！”

【编年】

淳熙元年春，务观离嘉州，权通判蜀州（即唐安）。词乃春日于蜀州作。

【辑评】

俞陛云《唐五代两宋词选释》：首六句写临水风物，清丽如绘。“飞花”、“新燕”三句寓情于景，咏物而人在其中，顿有情致。“戎帐”句盖时正参成都戎幕也。此下因伤老而及怀友，人生知己，能有几人？当中年以后，世事变迁，故交零落，欲依依话旧，而素心人远，放翁深有此感。“柄”字韵语尤隽婉。以后六句惟有自适其乐，以遣有涯之生耳。其中“杜曲”、“新丰”句怀人而兼恋阙，寄慨尤深。





木兰花慢

夜登青城山玉华楼





阅邯郸梦境，叹绿鬓、早霜侵。奈华岳烧丹，青溪看鹤，尚负初心。年来向浊世里，悟真诠秘诀绝幽深。养就金芝九畹，种成琪树千林。　星坛夜学步虚吟，露冷透瑶簪。对翠凤披云，青鸾遡月，宫阙萧森。琅函一封奏罢，自钧天帝所有知音。却过蓬壶啸傲，世间岁月骎骎。

【校】

四部丛刊本调下无题。

〔过蓬壶〕汲古阁本“过”误作“遇”。

〔啸傲〕明曹学佺《蜀中名胜记》卷六引作“笑傲”。

【笺注】

〔青城山〕《蜀中名胜记》卷六：“《名山记》曰：‘益州西南青城山，一名青城都。山形似城，其上有崖舍赤壁，张天师所治处。南连峨眉。亦有洞天，诸灵书所藏，不知当是第几洞天也。’”《老学庵笔记》卷四：“天下名山，惟华山、茅山、青城山无僧寺。”

〔玉华楼〕《诗稿》卷十八《纵笔》（第一）诗自注：“玉华楼在青城山丈人观。”宋范成大《吴船录》卷上：“真君殿前有大楼，曰玉华，翚飞轮奂，极土木之胜。”

〔邯郸梦境〕唐卢生于邯郸道中邸舍遇道士吕翁，翁探囊中枕以授之，曰：“子枕吾枕，当令子荣适如志。”生就枕入梦。梦中五十余年，建功树名，出将入相，族昌家肥，崇盛赫奕。当其欠伸而寤，身仍偃于邸舍，吕翁坐其傍，主人蒸黍未熟。详见唐沈既济《枕中记》。

〔华岳〕西岳华山，在今陕西省华阴县南。

〔青溪〕《文选》郭璞《游仙诗（第二）》：“青溪千余仞，中有一道士。云生梁栋间，风出窗户里。借问此何谁？云是鬼谷子。”李善注引庾仲雍《荆州记》曰：“临沮县有青溪山，山东有泉，泉侧有道士精舍。”

〔真诠〕犹云真解、真理。唐卢藏用《衡岳高僧序》：“年代攸邈，故老或遗，真诠缅微，后生何述。”

〔秘诀〕《南史》卷七十六《陶弘景传》：“弘景既得神符秘诀，以为神丹可成。”《老学庵笔记》卷一：“青城山上官道人，北人也，巢居食松，年九十矣。人有谒之者，但粲然一笑耳。有所请问，则托言病喑，一语不肯答。予尝见之于丈人观道院，忽自语养生曰：‘为国家致太平，与长生不死，皆非常人所能然。且当守国使不乱，以待奇才之出；卫生使不夭，以须异人之至。不乱不夭，皆不待异术，惟勤而已。’予大喜，从而叩之，则已复言喑矣。”

〔金芝〕晋王嘉《拾遗记》卷十：“昆仑山第九层，山形渐小狭，下有芝田蕙圃，皆数百顷，群仙种耨焉。”

〔九畹〕屈原《离骚》：“余既滋兰之九畹兮。”王逸注：“十二亩曰畹。”

〔琪树〕孙绰《游天台山赋》：“建木灭景于千寻，琪树璀璨而垂珠。”

〔步虚吟〕刘宋刘敬叔《异苑》卷五：“陈思王游山，忽闻空里诵经声，清远遒亮。解音者则而写之，为神仙声。道士效之，作步虚声也。”

〔钧天句〕《吕氏春秋·有始》：“天有九野……中央曰钧天。”《史记》卷四十三《赵世家》：“赵简子疾，五日不知人。……居二日半，简子寤，语大夫曰：‘我之帝所甚乐，与百神游于钧天，广乐九奏万舞，不类三代之乐，其声动人心。’”

〔蓬壶〕即蓬莱，见王嘉《拾遗记》。李白《秋夕书怀》诗：“始探蓬壶事，旋觉天地轻。”

〔骎骎〕《诗·小雅·四牡》：“载骤骎骎。”毛传：“骎骎，骤貌。”

【编年】

《逸稿》卷上《红栀子华赋》：“余读五岳之书，始知蜀之青城。岁癸巳之仲冬，天畀予以此行。”按《诗稿》卷三、卷四癸巳（乾道九年）年间诗无青城之作。淳熙元年冬，务观摄知荣州事，自成都之荣州，取道青城。《诗稿》卷六有《将之荣州取道青城》、《丈人观》、《题丈人观道院壁》、《宿上清宫》、《自上清延庆归过丈人观少留》诸诗。《将之荣州取道青城》诗曰：“倚天山作海涛倾，看遍人间两赤城。”自注：“青城山一名赤城，而天台之赤城乃予旧游。”可知此行青城乃务观初到。《红栀子华赋》所云“癸巳”，盖“甲午”之误。词乃淳熙元年冬初登青城山时所作。





蓦山溪

游三荣龙洞





穷山孤垒，腊尽春初破。寂寞掩空斋，好一个、无聊底我。啸台龙岫，随分有云山，临浅濑，荫长松，闲据胡床坐。　三杯径醉，不觉纱巾堕。画角唤人归，落梅村、篮舆夜过。城门渐近，几点妓衣红，官驿外，酒垆前，也有闲灯火。

【校】

四部丛刊本调下无题。

【笺注】

〔三荣〕即荣州，治今四川省荣县。《蜀中名胜记》卷十一：“曰荣黎、曰荣隐、曰荣德，所谓三荣也。荣黎山，在州东十五里；荣隐山，在州西三十里；荣德山，在州东北四十二里，州以此得名。”

〔龙洞〕《诗稿》卷六《龙洞》诗自注：“在荣州东南一里许。”《蜀中名胜记》卷十一引《胜览》云：“龙洞在州东南四里真如院，岩穴峭深；洞左石壁奇耸，巨柏老苍。”

〔啸台〕《诗稿》卷六《别荣州》诗：“啸台载酒云生屦。”自注：“啸台在富义门外一里，号孙登啸台。”《蜀中名胜记》卷十一引《胜览》云：“（龙洞）洞右有石角立，旧经以为孙登啸台。”按孙登，字公和，汲郡共人。《晋书》卷九十四有传。又《晋书》卷四十九《阮籍传》：“籍尝于苏门山遇孙登，与商略终古及栖神道气之术，登皆不应，籍因长啸而退。至半岭，闻有声若鸾凤之音，响乎岩谷，乃登之啸也。”

〔随分〕随处。见《诗词曲语辞汇释》卷四。

〔胡床〕宋程大昌《演繁露》卷十二：“今之交床，本自虏来，始名胡床，桓伊下马据胡床取笛三弄是也。隋高祖意在忌胡，器物涉胡者咸令改之，乃改交床。唐穆宗时又名绳床。”

〔不觉纱巾堕〕《晋书》卷九十八《孟嘉传》：“九月九日，（桓）温燕龙山，寮佐毕集。时佐吏并著戎服，有风至，吹嘉帽堕落，嘉不之觉。”

〔篮舆〕竹轿。

【编年】

淳熙元年冬，务观摄知荣州事。词云“腊尽春初破”，当是年岁暮游龙洞时作。

【辑评】

卓人月、徐士俊《古今词统》卷十一：亦取李易安句耶？夏侯亶妓妾皆无被服，客至，隔帘奏乐，时呼帘为“夏侯妓衣”。

沈雄《古今词话·词辨》下卷：（《蓦山溪》）此调第四句作七字折腰句，而平仄或异。如张于湖“暖红炉、笑翻灰烬”、“占前头、一番花信”，宋谦父“办竹几、蒲团茗碗”、“更薄酒、三杯两盏”。前此第三字俱平，而后此第三字俱仄也。杜伯高“早绿遍、江南千树”、“有佳人、天高日暮”，只一调之前仄而后平也。黄山谷、程书舟、陆放翁、易彦祥皆然，当不必拘此。





好事近

寄张真甫





羁雁未成归，肠断宝筝零落。那更冻醪无力，似故人情薄。　瘴云蛮雨暗孤城，身在楚山角。烦问剑南消息，怕还成疏索。

【笺注】

〔张真甫〕《老学庵笔记》卷六：“张真甫舍人，广汉人，为成都帅，盖本朝得蜀以来所未有也。真甫名震。”《诗稿》卷一有《寄张真甫舍人》诗二首。陈骙《南宋馆阁录》卷七：“张震，字真甫，绵竹人，赵逵榜进士及第，治《周礼》。（绍兴）三十一年十月除（著作佐郎），三十二年四月为殿中侍御史。”按明周复俊《全蜀艺文志》卷十一录有张震《武侯祠》诗，卷三十六有《补夔州大晟乐记》，自署云：“隆兴甲申十月甲子，广汉张震记。”则张震实为广汉人。宋陈良祐《杨文安公椿墓志铭》（宋杜大珪《名臣碑传琬琰集》中卷三十三）：“（杨椿）除夔州路提点刑狱，主四川类试，为文以谕进士，悉除去常所用禁令，内外肃然。揭榜，得名士赵逵、张震。”罗大经《鹤林玉露》丙编卷二：“隆兴初，张真父自殿中侍御史除起居郎，孝宗玉音云：‘张震知无不言，言皆当理。’令载之训词。大哉王言！真台谏之金科玉条也。”

〔羁雁二句〕温庭筠《赠弹筝人》诗：“钿蝉金雁皆零落。”按筝柱斜列如雁行，故云。

〔剑南〕唐贞观元年置剑南道，以在剑阁之南得名。玄宗以后治益州。此处即谓成都。

【编年】

词有“瘴云蛮雨暗孤城”句，案务观荣南作《水龙吟》词，亦云“瘴云蛮雨”，疑此词亦荣南所作。时张震在成都，故又云“烦问剑南消息”。兹暂列于此，以俟再考。





齐天乐

三荣人日游龙洞作





客中随处闲消闷，来寻啸台龙岫。路敛春泥，山开翠雾，行乐年年依旧。天工妙手，放轻绿萱芽，淡黄杨柳。笑问东君，为人能染鬓丝否？　西州催去近也，帽檐风软，且看市楼沽酒。宛转巴歌，凄凉塞管，携客何妨频奏。征尘暗袖，漫禁得梅花，伴人疏瘦。几日东归，画船平放溜。

【校】

四部丛刊本调下无题。汲古阁本题中无“游龙洞”三字。

【笺注】

〔人日〕《北史》卷五十六《魏收传》：“晋议郎董勋答问礼俗云：正月一日为鸡，二日为狗，三日为猪，四日为羊，五日为牛，六日为马，七日为人。”

〔啸台龙岫〕见前《蓦山溪·游三荣龙洞》“啸台”注。

〔东君〕谓春神。

〔西州句〕《诗稿》卷六《乙未元日》诗自注：“除夕，得制司檄，催赴官。”

【编年】

淳熙二年正月七日，在荣州游龙洞作。

【辑评】

卓人月、徐士俊《古今词统》卷十四：（“笑问”二句）惆怅激枭。





沁园春

三荣横溪阁小宴





粉破梅梢，绿动萱丛，春意已深。渐珠帘低卷，筇枝微步，冰开跃鲤，林暖鸣禽。荔子扶疏，竹枝哀怨，浊酒一尊和泪斟。凭栏久，叹山川冉冉，岁月骎骎。　当时岂料如今，漫一事无成霜鬓侵。看故人强半，沙堤黄阁，鱼悬带玉，貂映蝉金。许国虽坚，朝天无路，万里凄凉谁寄音？东风里，有灞桥烟柳，知我归心。

【校】

四部丛刊本调下无题。

【笺注】

〔横溪阁〕《蜀中名胜记》卷十一“（荣县）城北，有横溪阁。务观阁上小宴《沁园春》词引云：‘横溪阁者，跨于双溪之上也。一自西来，其水浊；一自东来，其水清。二水合流于城下，为阁以之。’”按各本皆无此引。《舆地纪胜》卷一百六十：“双溪，城之北三里所高城山下有双溪。一从西来，其水浊；一从东来，其水清，会于此。”《诗稿》卷六有《晚登横溪阁》诗二首。

〔筇枝〕《老学庵笔记》卷三：“筇竹杖，蜀中无之，乃出徼外蛮峒。蛮人持至泸叙间卖之，一枝才四五钱，以坚润细瘦，九节而直者为上品。”

〔竹枝哀怨〕刘禹锡《竹枝词引》：“余来建平，里中儿联歌竹枝，吹短笛、击鼓以赴节，歌者扬袂睢舞，以曲多为贤。聆其音，中黄钟之羽，其卒章激讦如吴声，虽伧佇不可分，而含思宛转，有淇澳之艳。”何宇度《谈资》：“竹枝歌凄惋悲怨，苏长公云：‘有楚人哀屈贾之遗声焉。’”

〔浊酒一尊〕《诗稿》卷六《城上》（第二）诗自注：“荣州酒赤而劲甚。”

〔沙堤〕唐李肇《国史补》卷下：“凡拜相，礼绝班行，府县载沙填路，自私第至于城东街，名曰沙堤。”白居易《新乐府·官牛》诗：“载向五门官道西，绿槐阴下铺沙堤。”

〔黄阁〕汉卫宏《汉官旧仪》卷上：“丞相听事阁曰黄阁。”

〔鱼悬带玉〕《宋史》卷一百五十三《舆服五》：“鱼袋，其制自唐始，盖以为符契也。其始曰鱼符，左一右一。左者进内，右者随身，刻官姓名，出入合之。因盛以袋，故曰鱼袋。宋因之，其制以金银饰为鱼形，公服则系于带而垂于后。”又：“太宗太平兴国七年正月，翰林学士承旨李昉等奏曰：‘奉诏详定车服制度，请从三品以上服玉带，四品以上服金带。’”韩愈《示儿》诗：“玉带悬金鱼。”

〔貂映蝉金〕《宋史》卷一百五十二《舆服四》：“貂蝉冠，一名笼巾，织籐漆之。形正方，如平巾帻。饰以银，前有银花，上缀玳瑁蝉，左右为三小蝉，衔玉鼻，左插貂尾。三公、亲王侍祠大朝会，则加于进贤冠而服之。”

〔灞桥烟柳〕见前《秋波媚》（秋到边城角声哀）“灞桥烟柳”注。

【编年】

淳熙二年在荣州小宴横溪阁时赋。





水龙吟

荣南作





樽前花底寻春处，堪叹心情全减。一身萍寄，酒徒云散，佳人天远。那更今年，瘴烟蛮雨，夜郎江畔。漫倚楼横笛，临窗看镜，时挥涕，惊流转。　花落月明庭院，悄无言、魂消肠断。凭肩携手，当时曾效，画梁栖燕。见说新来，网萦尘暗，舞衫歌扇。料也羞憔悴，慵行芳径，怕啼莺见。

【笺注】

〔荣南〕即荣州。

〔夜郎江畔〕《太平御览》卷一百六十六《荣州》下引《九州要记》曰：“和义郡，古夜郎之地。”按务观在荣州所作诗，屡谓之夜郎。《诗稿》卷六《西楼夕望》诗：“夜郎城里叹途穷。”又《醉中怀眉山旧游》诗：“我虽流落夜郎天。”又《昭德堂晚步》诗：“谪仙未必无遗恨，老欠题诗到夜郎。”又《高斋小饮戏作》诗：“白帝夜郎俱不恶，两公补处得凭栏。”自注：“予五年间，自夔客荣。”

〔倚楼横笛〕赵嘏《长安秋望》诗：“残星几点雁横塞，长笛一声人倚楼。”

〔惊流转〕杜甫《寄张十二山人》诗：“流转依边徼。”

〔画梁栖燕〕沈佺期《古意》诗：“卢家少妇郁金堂，海燕双栖玳瑁梁。”

〔网萦二句〕苏轼《答陈述古二首》（第二）诗：“闻道使君归去后，舞衫歌扇总生尘。”

【编年】

淳熙二年春在荣州作。

【辑评】

俞陛云《唐五代两宋词选释》：上阕“酒徒云散”三句以三层意叠用之，便觉气厚而情深。亦有于三句用侧笔，以见迂回之致者，皆词家之法也。若絮非春尽，天远书沉，日长人倦，则三句写六层意，更为精粹。放翁诗集中有“酒徒云散无消息，水榭凭阑泪数行”句，即此上阕之意。其后“凭肩携手”二句承上之“佳人天远”而言。芳尘凝榭，深锁画楼，观“栖燕”、“啼莺”句，殆恐旧日啼莺，曾见其梁燕双栖，今芳径重来，燕双而人独也。





桃源忆故人

并序





三荣郡治之西，因子城作楼观，曰高斋。下临山村，萧然如世外。予留七十日，被命参成都戎幕而去，临行徙倚竟日，作《桃源忆故人》一首。

斜阳寂历柴门闭，一点炊烟时起。鸡犬往来林外，俱有萧然意。　衰翁老去疏荣利，绝爱山城无事。临去画楼频倚，何日重来此？

【校】

〔桃源〕汲古阁本作“桃园”。

〔一首〕汲古阁本无此二字。

【笺注】

〔子城〕内城，小城。

〔高斋〕《诗稿》卷六有《高斋小饮戏作》诗。

〔被命句〕《诗稿》卷六《乙未元日》诗自注：“除夕，得制司檄，催赴官。”

〔斜阳四句〕《诗稿》卷六《登城望西崦》诗：“登城望西崦，数家斜照中。柴荆昼亦闭，乃有太古风。惨淡起炊烟，寂历下钓筒。土瘦麦苗短，霜重桑枝空。恐是种桃人，或有采芝翁。何当宿楼上，月明照夜舂。”

〔衰翁二句〕《诗稿》卷六《别荣州》诗：“浮生岁岁俱如梦，一枕轻安亦可人。偶落山城无事处，暂还老子自由身。啸台载酒云生屦，仙穴寻梅雨垫巾。便恐清游从此少，锦城车马涨红尘。”

【编年】

淳熙元年除夕，务观得制司檄，催赴成都幕府。淳熙二年正月十日，别荣州。临行作此词。





又 应灵道中


栏干几曲高斋路，正在重云深处。丹碧未干人去，高栋空留句。　离离芳草长亭暮，无奈征车不住。惟有断鸿烟渚，知我频回顾。

【校】

四部丛刊本调下无题。

【笺注】

〔应灵〕荣州属县，故治在今四川省荣县西南一百五十里。

〔高斋〕见前首序。

〔高栋空留句〕即谓上《桃源忆故人》词。

【编年】

此词乃别荣州后，经应灵道时所作，故有“栏干几曲高斋路，正在重云深处”之句。





渔家傲

寄仲高





东望山阴何处是？往来一万三千里。写得家书空满纸。流清泪，书回已是明年事。　寄语红桥桥下水，扁舟何日寻兄弟？行遍天涯真老矣。愁无寐，鬓丝几缕茶烟里。

【校】

四部丛刊本调下无题。

【笺注】

〔仲高〕《文集》卷十七《复斋记》：“仲高于某为从祖兄，某盖少仲高十有二岁。”又卷二十九《跋范元卿舍人书陈公实长短句后》：“绍兴庚申、辛酉间，予年十六七，与公实游。时予从兄伯山、仲高、叶晦叔、范元卿皆同场屋。六人者，盖莫逆也。”宋王明清《玉照新志》：“陆升之，字仲高，山阴人。词翰俱妙。”据《绍兴十八年同年小录》，陆升之为绍兴十八年王佐榜进士第四甲第九人。

〔山阴〕今浙江省绍兴县。

〔红桥〕《诗稿》卷八十四《反远游》诗：“行歌西郊红桥路，烂醉东关白塔秋。”自注：“皆山阴近郊地名。”《嘉泰会稽志》卷十一：“虹桥，在县西七里迎恩门外。”

〔鬓丝句〕杜牧《题禅院》：“觥船一棹百分空，十岁青春不负公。今日鬓丝禅榻畔，茶烟轻扬落花风。”

【编年】

《诗稿》卷三有《仙鱼铺得仲高兄书》诗：“病酒今朝载卧舆，秋云漠漠雨疏疏。阆州城北仙鱼铺，忽得山阴万里书。”时为乾道八年。卷六有《闻仲高从兄讣》诗，为淳熙二年。据此可知此词必于淳熙二年前在蜀所作。

【辑评】

陈廷焯《词则·放歌集》卷二：轩豁是放翁本色。





南歌子

送周机宜之益昌





异县相逢晚，中年作别难。暮秋风雨客衣寒，又向朝天门外话悲欢。　瘦马行霜栈，轻舟下雪滩。乌奴山下一林丹，为说三年常寄梦魂间。

【校】

四部丛刊本调下无题。汲古阁《宋六十名家词》毛斧季、陆敕先、黄子云诸人手校本于题下增“益昌今利州，乌奴山在利州绵谷县”二句。

【笺注】

〔周机宜〕未详。机宜，当指地方帅臣所辟之主管机宜文字或书写机宜文字等职。

〔益昌〕治今四川省广元县。

〔中年句〕《世说新语·言语》：“谢太傅语王右军曰：‘中年伤于哀乐，与亲友别，辄作数日恶。’”

〔朝天门〕成都城北门。《诗稿》卷七《出朝天门缭长堤至刘侍郎庙由小西门归》诗：“晓从北郭过西城，十里沙堤似席平。”

〔霜栈〕即栈道，于山路险巇处，架木以通行路。《蜀中名胜记》卷二十四：“（广元县）北为栈阁道。”《松陵集》卷六载皮日休《奉和次韵》诗：“院寒青霭正沉沉，霜栈干鸣入古林。”

〔乌奴山〕《蜀中名胜记》卷二十四：“《志》云：‘乌奴山，一名乌龙山，在广元西二里嘉陵江岸。峭壁如削，在洞不可上，昔李乌奴于此修寺，因名。’”《诗稿》卷三《赴成都泛舟自三泉至益昌谋以明年下三峡》诗：“暮雪乌奴停醉帽，秋风白帝送归船。”

【编年】

乾道八年十一月二日，务观自兴元适成都。此词云：“乌奴山下一林丹，为说三年常记梦魂间。”可知是乾道八年后三年，即淳熙二年秋在成都作。





双头莲

呈范至能待制





华鬓星星，惊壮志成虚，此身如寄。萧条病骥，向暗里消尽，当年豪气。梦断故国山川，隔重重烟水。身万里，旧社凋零，青门俊游谁记？　尽道锦里繁华，叹官闲昼永，柴荆添睡。清愁自醉，念此际付与，何人心事。纵有楚柁吴樯，知何时东逝？空怅望，鲙美菰香，秋风又起。

【校】

四部丛刊本调下无题。

【笺注】

〔范至能〕《宋史》卷三百八十六《范成大传》略曰：“范成大，字致能，吴郡人。

绍兴二十四年擢进士第。隆兴再讲和，失定受书之礼，上尝悔之，迁成大起居郎，假资政殿大学士，充金祈请国信使。归除中书舍人。知静江府。除敷文阁待制、四川制置使。除权吏部尚书，拜参知政事。绍熙四年薨。成大素有文名，尤工于诗。自号石湖。有《石湖集》、《揽辔录》、《桂海虞衡志》行于世。”《宋史》陆游本传：“范成大帅蜀，游为参议官，以文字交，不拘礼法。”宋黄昇《中兴以来绝妙词选》卷二引刘漫塘曰：“范至能、陆务观，以东南文墨之彦，至能为蜀帅，务观在幕府，主宾唱酬，短章大篇，人争传诵之。”

〔萧条病骥〕《诗稿》卷七《和范待制秋兴》（第二）诗：“身如病骥惟思卧，谁许能空万马群？”又《和范待制秋日书怀二首游自七月病起蔬食止酒故诗中及之》（第二）诗：“老病已全惟欠死，贪嗔虽断尚余痴。”皆淳熙三年秋日作。

〔旧社二句〕按绍兴三十二年九月，务观除枢密院编修官，兼编类圣政所检讨官，与范成大、周必大、凌景夏等均同官。《文集》卷四十三《入蜀记》：“奉使金国起居郎范至能至（金）山，遣人相招食于玉鉴堂。至能名成大，圣政所同官，相别八年。今借资政殿大学士提举万寿观侍读，为金国祈请使云。”自金山会后，至淳熙二年成大来蜀，二人相别又五年矣。

〔锦里〕即成都。《华阳国志》卷三：“锦江，织锦濯其中，则鲜明，他江则不好，故命曰锦里也。”

〔楚柁吴樯〕杜甫《秋风二首》（第一）诗：“吴樯楚柁牵百丈，暖向成都寒未还。”

〔脍美二句〕《晋书》卷九十二《张翰传》：“翰因见秋风起，乃思吴中菰菜莼羹、鲈鱼脍，曰：‘人生贵得适志，何能羁宦数千里，以要名爵乎？’遂命驾而归，著《首丘赋》。”《诗稿》卷七《和范待制月夜有感》诗：“醉思莼菜黏篙滑，馋忆鲈鱼坠钓肥。谁遣贵人同此感，夜来风月梦苔矶。”又《和范待制秋日书怀二首游自七月病起蔬食止酒故诗中及之》（第一）诗：“欲与众生共安隐，秋来梦不到鲈乡。”自注：“陈文惠公《松江》诗：‘西风斜日鲈鱼乡。’传本或误作香字，张文潜尝辨之。”《老学庵笔记》卷五：“范至能在成都，尝求亭名于予。予曰思鲈，至能大以为佳。时方作墨，即以铭墨背。然不果筑亭也。”

【编年】

淳熙二年六月，范成大知成都府。四年六月，成大还朝。务观送行，自成都历永康、唐安至眉州而别。此词似是淳熙三年秋作。《诗稿》卷七有《和范待制月夜有感》、《和范待制秋兴》、《和范待制秋日书怀二首》诸诗，皆是年作，与此词情辞亦同，可资互证。

【辑评】

王奕清《历代词话》卷七引《词统》：放翁呈范至能待制《双头莲》，末句云：“空怅望，鲙美菰香，秋风又起。”又夜闻杜鹃《鹊桥仙》末句云：“故山犹自不堪听，况半世，飘然羁旅。”去国怀乡之感，触绪纷来，读之令人於邑。

焦循《雕菰楼词话》：毛大可称词本无韵，是也。偶检唐、宋人词，如……陆游《双头莲》用寄骥（置）气（未）水里（纸）逝（霁）。……按唐人应试用官韵，其非应试，如韩昌黎赠张籍诗，以城堂江庭童穷一韵，则庚青江阳东通协，不拘拘如律诗也。至于词，更宽可知矣。





乌夜啼





我校丹台玉字，君书蕊殿云篇。锦官城里重相遇，心事两依然。　携酒何妨处处，寻梅共约年年。细思上界多官府，且作地行仙。

【笺注】

〔丹台〕《列仙传》：“紫阳真人周季道遇羡门子，乞长生诀。羡门子曰：‘名在丹台石室中，何忧不仙？’”

〔玉字〕宋张君房《云笈七签》卷七引《内音玉字经》：“天真皇人曰：‘诸天内音，自然玉字。’”

〔蕊殿〕蕊珠殿。《黄庭内景经·上清章第一》：“上清紫霞虚皇前，太上大道玉晨君，闲居蕊珠作七言。”注：“蕊珠，上清境宫阙名也。”

〔云篇〕《云笈七签》卷七《云篆》：“又有云篆明光之章，为顺形梵书，文别为六十四种，播于三十六天。今经书相传，皆以隶字解天书，相杂而行也。”

〔锦官城〕明何宇度《益部谈资》卷中：“成都，一名锦城，一名锦官城。”

〔上界多官府〕韩愈《酬卢给事曲江荷花行见寄》诗：“上界真人足官府，岂如散仙鞭笞鸾凤终日相追陪。”

〔地行仙〕《楞严经》：“众生坚固，服饵草木，药道圆成，名地行仙。”唐顾况《五源诀》：“番阳仙人王遥琴子高言：‘下界功满方超上界，上界多官府，不如地仙快活。’”

【编年】

《诗稿》卷七淳熙三年有《与青城道人饮酒作》、《待青城道人不至》二诗。此词乃赠道冠作，似即赠此青城道人。词云“锦官城里重相遇”，盖务观于淳熙元年访青城山丈人观时相识者也。

【辑评】

卓人月、徐士俊《古今词统》卷六：白石先生年二千岁，不肯修升天之道，但取不死而已。人问之，答曰：“天上多至尊相，奉事更苦于人间。”时人呼为“隐遁仙人”。





夜游宫

记梦寄师伯浑





雪晓清笳乱起，梦游处、不知何地。铁骑无声望似水。想关河，雁门西，青海际。　睡觉寒灯里。漏声断、月斜窗纸。自许封侯在万里。有谁知，鬓虽残，心未死！

【校】

四部丛刊本调下无题，《中兴以来绝妙词选》调下题作“记梦”。

【笺注】

〔师伯浑〕《老学庵笔记》卷三：“师浑甫，本名某，字浑甫。既拔解，志高退，不赴省试；其弟乃冒其名以行，不以告浑甫也。俄遂登第。浑甫因以字为名而字伯浑。”《文集》卷十四《师伯浑文集序》：“乾道癸巳，予自成都适犍为，识隐士师伯浑于眉山。一见，知其天下伟人。予既行，伯浑饯予于青衣江上。后四年，伯浑得疾不起。伯浑自少时名震秦蜀，东被吴楚，一时高流皆尊慕之，愿与交。方宣抚使临边，图复中原，制置使并护梁益兵民，皆巨公大人，闻伯浑名，将闻于朝，而卒为忌者所沮。”《诗稿》卷三十八《感旧》（第二）诗：“君不见蜀师浑甫字伯浑，半生高卧蟆颐村。”自注：“范至能帅成都，欲以遗逸起之。幕客有沮之者，遂不果。”宋晁公遡《嵩山集》有《师伯浑自通义来且出诗一轴为之喜甚奉简短作》、《师伯浑自所居东山来赋诗相示用韵酬之》等唱和之作多首。史尧弼《莲峰集》卷二有《师伯浑至青神约访而潜归以诗相别因戏之》诗。

〔雁门〕雁门关，在山西省代县西北。

〔青海〕青海湖，在青海省东部。

〔自许句〕《后汉书》卷四十七《班超传》：“（超）家贫，常为官佣书以供养，久劳苦。尝辍业投笔叹曰：‘大丈夫无它志略，犹当效傅介子、张骞立功异域，以取封侯，安能久事笔研间乎？’左右皆笑之。超曰：‘小子安知壮士志哉？’其后行诣相者，曰：‘祭酒，布衣诸生耳，而当封侯万里之外。’超问其状，相者指曰：‘生燕颔虎颈，飞而食肉，此万里侯相也。’”

【编年】

乾道九年夏，务观摄知嘉州事，路经眉州，始识师浑甫。淳熙元年春，务观离嘉州，浑甫饯之青衣江上。后四年，浑甫卒。词当淳熙元年二人别后四年间之作。





好事近

次宇文卷臣韵





客路苦思归，愁似茧丝千绪。梦里镜湖烟雨，看山无重数。　尊前消尽少年狂，慵著送春语。花落燕飞庭户，叹年光如许。

【校】

〔卷臣〕汲古阁本、四部丛刊本皆误作“卷目”。

【笺注】

〔宇文卷臣〕宇文绍奕，字卷臣，一作衮臣，广都人。以承议郎通判剑州。民间乏食，亲行山谷，随时措置。守临邛、广汉，皆有能名。以谤被黜（参阅《宋会要辑稿》一百零一册《职官》淳熙六年七月部分）。清叶调生《吹网录》卷六载有胡心耘所辑《宇文绍奕事实》。《诗稿》卷七有《次韵使君吏部见赠时欲游鹤山以雨止》、《山中小雨得宇文使君简问尝见张仙翁乎戏作一绝》、《次韵宇文使君山行》诸诗。卷四十三有《宇文衮臣吏部予在蜀日与之游至厚契阔死生二十年矣庚申三月忽梦相从如平生怆然有赋》诗。

〔镜湖〕在今浙江省绍兴县南。《诗稿》卷八《夜登小南门城上》诗自注：“予故山在镜湖之南。”

【编年】

淳熙四年八月，务观游邛州，作十日之留，时知州为宇文绍奕。五年春，叶声叔来守临邛，代绍奕（《诗稿》卷九诗题《予年十六始识叶晦叔于西湖上后二十七年晦叔之弟声叔来为临邛守相遇于成都……》）。此词或绍奕去任后至成都，春暮两人相会时作。是时务观将东归，故词有“客路苦思归”之语。





朝中措

代谭德称作





怕歌愁舞懒逢迎，妆晚托春酲。总是向人深处，当时枉道无情。　关心近日，啼红密诉，剪绿深盟。杏馆花阴恨浅，画堂银烛嫌明。

【校】

四部丛刊本调下无题。

【笺注】

〔谭德称〕名季壬，西蜀名士。《文集》卷三十《青阳夫人墓志铭》：“季壬解褐，为崇庆府府学教授，凡四年，徙成都府。”《诗稿》卷十一《怀谭德称》诗：“谭子文章旧有声，几年同客锦官城。江楼列炬千钟饮，花市联鞍一字行。”又卷三有《和谭德称送牡丹》诗，卷六有《临别成都怅饮万里桥赠谭德称》诗、《喜谭德称归》诗，卷九有《简谭德称》诗，皆成都作。张镃《南湖集》卷三有《杨秘监为余言初不识谭德称国正因陆务观书方知为西蜀名士继得秘监与国正唱和诗因次韵呈教》诗。杨万里《诚斋集》卷二十三《谢谭德称国正惠诗》云：“春半何曾有春意。”知此诗作于淳熙十五年（一一八八）春，时杨万里任秘书少监，谭德称为国子正。《剑南诗稿》卷二十有《简谭德称监丞》诗，为陆游于淳熙十五年冬被召任军器少监时所作，则谭本年冬已迁丞。又《诗稿》卷三十一有《正月十一日夜梦与亡友谭德称相遇于成都小东门外既觉慨然有作》诗，作于庆元元年（一一九五），则谭德称当卒于淳熙十六年（一一八九）至绍熙五年（一一九四）之间。

〔向人〕《诗词曲语辞汇释》卷三：“向，犹爱也。向人，爱人也，意则云爱我也。”

【编年】

在成都作。案以下数词皆成都作，作年莫考，暂列于此。

【辑评】

卓人月、徐士俊《古今词统》卷六：未许沙吒利、党太尉辈领略。

周济《词辨》卷二：放翁浓纤得中，精粹不少。南宋善学少游者惟陆。（“总是”二句）弥拙弥秀。

俞陛云《唐五代两宋词选释》：一片凄怨之意，写景在迷离之际，含思在幽渺之中，复以妍辞出之。杨升庵谓其“纤丽处似淮海”，殆谓《采桑子》及此调也。





汉宫春

张园赏海棠作园故蜀燕王宫也





浪迹人间，喜闻猿楚峡，学剑秦川。虚舟泛然不系，万里江天。朱颜绿鬓，作红尘、无事神仙。何妨在、莺花海里，行歌闲送流年。　休笑放慵狂眼，看闲坊深院，多少婵娟。燕宫海棠夜宴，花覆金船。如椽画烛，酒阑时、百炬吹烟。凭寄语、京华旧侣，幅巾莫换貂蝉。

【校】

四部丛刊本调下无题。

【笺注】

〔张园〕《诗稿》卷十三《忽忽》诗：“列炬燕宫夜。”自注：“成都故蜀时燕王宫，今属张氏，海棠为一城之冠。”又卷三《驿舍见故屏风画海棠有感》诗：“成都二月海棠开，锦绣裹城迷巷陌。燕宫最盛号花海，霸国雄豪有遗迹。猩红鹦绿极天巧，叠萼重跗眩朝日。”又卷六《花时遍游诸家园》（第三）诗：“翩翩马上帽檐斜，尽日寻春不到家。偏爱张园好风景，半天高柳卧溪花。”又卷八《张园海棠》诗：“西来始见海棠盛，成都第一燕王宫。”又卷九有《张园观海棠》诗。又卷十四《琵琶》诗：“绣筵银烛燕宫夜，一饮千钟未是豪。”自注：“故蜀燕王宫，今为张氏海棠园。”

〔海棠〕宋宋祁《益部方物略记》：“蜀之海棠，诚为天下奇艳。”沈立《海棠记序》：“蜀花称美者有海棠焉。……足与牡丹抗衡，称独步于西州矣。”《诗稿》卷四《成都行》诗：“成都海棠十万株，繁华盛丽天下无。”又卷六《花时遍游诸家园》（第一）诗：“看花南陌又东阡，晓露初干日正妍。走马碧鸡坊里去，市人唤作海棠颠。”又（第二）：“为爱名花抵死狂，只愁风日损红芳。绿章夜奏通明殿，乞借春阴护海棠。”又卷八有《海棠》诗，卷九有《夜宴赏海棠醉书》、《二十六日赏海棠》诸诗，皆在成都时作。又卷十一《病中久止酒有怀成都海棠之盛》诗：“碧鸡坊里海棠时，弥月兼旬醉不知。”

〔闻猿楚峡〕《水经注》卷三十四《江水注》：“自三峡七百里中……每至晴初霜旦，林寒涧肃，常有高猿长啸，属引凄异，空谷传响，哀转久绝，故渔歌曰：‘巴东三峡巫峡长，猿鸣三声泪沾裳！’”

〔秦川〕泛指秦地，即今陕西省中部地区，春秋战国时秦建国于此。“学剑秦川”指务观曾参南郑军幕。

〔虚舟句〕《庄子·列御寇》：“无能者无所求，饱食而敖游，泛若不系之舟，虚而敖游者也。”《诗稿》卷三十一《泛舟湖山间有感》诗：“我似人间不系舟，好风好月亦闲游。”

〔金船〕《海录碎事》：“金船，酒器中大者。”庾信《北园新斋成应赵王教》诗：“玉节调笙管，金船代酒卮。”

〔如椽画烛〕《诗稿》卷六《花时遍游诸家园》（第六）诗：“枝上猩猩血未晞，尊前红袖醉成围。应须直到三更看，画烛如椽为发辉。”

〔幅巾〕《后汉书》卷二十九《鲍永传》唐李贤注：“幅巾，谓不著冠，但幅巾束首也。”《诗稿》卷十四《晨起南窗晴日可爱戏作一绝》诗：“萧散山林一幅巾，天公乞与自由身。”

〔貂蝉〕《后汉书》志第三十《舆服下》：“武冠，一曰武弁大冠，诸武官冠之。侍中、中常侍加黄金珰，附蝉为文，貂尾为饰，谓之赵惠文冠。”

【编年】

淳熙二年至五年间在成都作。





柳梢青

故蜀燕王宫海棠之盛为成都第一今属张氏





锦里繁华，环宫故邸，叠萼奇花。俊客妖姬，争飞金勒，齐驻香车。　何须幕障帏遮，宝杯浸、红云瑞霞。银烛光中，清歌声里，休恨天涯。

【校】

四部丛刊本调下无题。

【笺注】

〔环宫〕即燕宫。

〔香车〕《老学庵笔记》卷二：“成都诸名族妇女，出入皆乘犊车。惟城北郭氏车最鲜华，为一城之冠，谓之郭家车子。”又卷一：“京师承平时，宗室戚里岁时入禁中，妇女上犊车，皆用二小鬟持香球在旁，而袖中又自持两小香球。车驰过，香烟如云，数里不绝，尘土皆香。”

【编年】

淳熙二年至五年间在成都作。





月上海棠

成都城南有蜀王旧苑尤多梅皆二百余年古木





斜阳废苑朱门闭，吊兴亡遗恨泪痕里。淡淡宫梅，也依然点酥剪水。凝愁处，似忆宣华旧事。　行人别有凄凉意，折幽香谁与寄千里。伫立江皋，杳难逢陇头归骑。音尘远，楚天危楼独倚。宣华故蜀苑名。

【校】

四部丛刊本、汲古阁本题中旧苑下无“尤”字。

【笺注】

〔题〕《诗稿》卷九有《故蜀别苑在成都西南十五六里梅至多有两大树夭矫若龙相传谓之梅龙予初至蜀尝为作诗自此岁常访之今复赋一首丁酉十一月也》、《芳华楼赏梅》、《蜀苑赏梅》、《大醉梅花下走笔赋此》（自注：梅龙，盖蜀苑中故物也。）诸诗，又卷十《梅花绝句》（第五）诗：“蜀王小苑旧池台，江北江南万树梅。”自注：“成都合江园，盖故蜀别苑，梅最盛。自初开，监官日报府。报至五分开，则府主来宴，游人亦竞集。”宋曾敏行《独醒杂志》卷六：“李布梦祥言：成都合江园，乃孟蜀故苑，在成都西南十五六里外，芳华楼前后植梅极多。故事：腊月赏燕其中，管界巡检营其侧，花时日以报府，至开及五分，府坐领监司来燕，游人亦竞集。有两大树夭矫若龙，相传谓之梅龙。”

〔点酥〕苏轼《腊梅一首赠赵景贶》诗：“天公点酥作梅花。”

〔宣华〕宋张唐英《蜀梼杌》卷上：“（乾德三年）五月，宣华苑成，延袤十里。有重光、太清、延昌、会真之殿，清和、迎仙之宫，降真、蓬莱、丹霞之亭。土木之功，穷极奢巧。衍数于其中为长夜之饮，嫔御杂坐，舃履交错。”

〔折幽香句〕《太平御览》卷十九引《荆州记》：“陆凯与路晔为友，在江南寄梅花一枝，诣长安与晔，并赠诗云：‘折花奉秦使，寄与陇头人。江南无所有，聊寄一枝春。’”

【编年】

在成都作。

【辑评】

俞陛云《唐五代两宋词选释》：词为成都蜀王旧苑而作。中有古梅二百余本，不言过客之凭吊兴亡，而凝愁忆旧，托诸宫梅，词境便觉灵秀。下阕因梅花而忆远人，与本题怀古，全不相属。故转头处用“别有凄凉意”之句以申明之，以下即畅发己意矣。蜀王故苑，放翁入蜀时，老木颓垣，尚存残状。余于光绪间入蜀，过成都城外昭觉寺，即词中宣华苑故址，摩诃之池，迎仙之观，及古梅百本，遗迹全消，所余者惟柱础轮囷，散卧于茂林芳草间。词中所谓凭吊朱门斜日，又隔悠悠千载矣。蜀中燕王故宫，海棠极盛，为成都第一。放翁犹及见之，赋《柳梢青》一首，不及此词。





桃源忆故人





城南载酒行歌路，冶叶倡条无数。一朵鞓红凝露，最是关心处。　莺声无赖催春去，那更兼旬风雨。试问岁华何许？芳草连天暮。

【笺注】

〔冶叶倡条〕李商隐《燕台诗四首》（第一）诗：“冶叶倡条遍相识。”

〔鞓红〕欧阳修《洛阳牡丹记》：“鞓红者，单叶深红，花出青州，亦曰青州红。其色类腰带鞓，故谓之鞓红。”

〔凝露〕李白《清平调》词：“一枝红艳露凝香。”

【编年】

成都城南有蜀王旧苑，多梅。务观至成都后，岁常访之。词有“城南载酒行歌路”之句，当在成都作。

【辑评】

李调元《雨村词话》卷二：陆放翁《桃源忆故人》词“一朵鞓红凝露”，东坡《西江月》词“蓬莱殿后鞓红”，鞓红乃牡丹名。鞓音汀，带红也。无名氏有鞓红词。《西厢》“角带傲黄鞓”。宋待制服红鞓犀带，盖以花色如带鞓之红耳。今所系亦曰鞓带，而字书音为丁，误。





水龙吟

春日游摩诃池





摩诃池上追游路，红绿参差春晚。韶光妍媚，海棠如醉，桃花欲暖。挑菜初闲，禁烟将近，一城丝管。看金鞍争道，香车飞盖，争先占，新亭馆。　惆怅年华暗换，黯销魂、雨收云散。镜奁掩月，钗梁拆凤，秦筝斜雁。身在天涯，乱山孤垒，危楼飞观。叹春来只有，杨花和恨，向东风满。

【校】

此词双照楼本、四部丛刊本皆不载，汲古阁本据宋黄昇《中兴以来绝妙词选》卷二补。

〔追游路〕汲古阁本作“追游客”，据《中兴以来绝妙词选》卷二校改。

【笺注】

〔摩诃池〕《诗稿》卷三《摩诃池》诗自注：“蜀宫中旧泛舟入此池，曲折十余里。

今府后门虽已为平陆，然犹号水门。”《蜀中名胜记》卷四：“《方舆胜览》云：‘隋蜀王秀取土筑广子城，因为池，有胡僧见之曰：“摩诃宫毗罗。”盖梵语呼摩诃为大，宫毗罗为龙，谓此池广大有龙耳。’又云：‘摩诃池一名污池，陈人萧摩诃所开也。’《蜀梼杌》：‘王建武成元年，改摩诃池为龙跃池。’《王氏开国记》云：‘建将薨前两月，摩诃池有来集。衍即位后，即龙跃池为宣华池。’……按今此池填为蜀藩正殿，西南尚有一曲，水光涟漪，隔岸林木蓊翳，游者寄古思焉。”

〔挑菜〕宋人以二月二日为挑菜节。张耒有《二月二日挑菜节大雨不能出》诗。

〔禁烟〕见前《蝶恋花》（陌上箫声寒食近）“寒食”注。

〔一城丝管〕杜甫《赠花卿》诗：“锦城丝管日纷纷，半入江风半入云。此曲只应天上有，人间能得几回闻？”

〔年华暗换〕苏轼《洞仙歌》词：“又不道流年暗中偷换。”

〔钗梁拆凤〕马缟《中华古今注》卷中：“（秦）始皇以金银作凤头，以玳瑁为脚，号曰凤钗。”

〔秦筝斜雁〕《隋书》卷十五《音乐下》：“筝，十三弦，所谓秦声，蒙恬所作者也。”李商隐《昨日》诗：“十三弦柱雁行斜。”

【编年】

在成都作。

【辑评】

魏庆之《魏庆之词话》附录《中兴词话》：杨诚斋尝称陆放翁之诗敷腴，尤梁溪复称其诗俊逸，余观放翁之词，尤其敷腴俊逸者也。如《水龙吟》云：“韶光妍媚，海棠如醉，桃花欲暖。挑菜初闲，禁烟将近，一城丝管。”如《夜游宫》云：“璧月何妨夜夜满，拥芳柔，恨今年、寒尚浅。”如《临江仙》云：“鸠雨催成新绿，燕泥收尽残红，春光还与美人同。论心空眷眷，分袂却匆匆。只道真情易写，奈何怨句难工。水流云散各西东。半廊花院月，一帽柳桥风。”皆思致精妙，超出近世乐府。

卓人月、徐士俊《古今词统》卷十四：“镜奁”三句凄锦哀玉，“杨花”句则雕烟划霞矣。

杨慎《词品》卷一：填词平仄及断句皆有定数，而词人语意所到，时有参差。……维扬张世文云：陆放翁《水龙吟》，首句本是六字，第二句本是七字。若“摩诃池上追游客”则七字。下云“红绿参差春晚”，却是六字。

沈雄《古今词话·词辨》下卷：按张世文《水龙吟》，起句本是六字，第二句本是七字。若放翁“摩诃池上追游路，红绿参差春晚”，上七字，下六字，世文以此疑之。余阅章质夫“燕忙莺懒芳残”，与少游“小楼连苑横空”不异。但质夫下句“正堤上柳花飞坠”，东坡下句“也无人惜从教坠”及“下窥绣毂雕鞍骤”，则又语意参差。又前段歇拍，三字句作两句，如放翁之“争先占，新亭馆”，不异少游。而质夫之“依前被风扶起”，则又语意参差。即据《词品》之误，“皎月照”作一拍，“人依旧”作一拍，尚有情致，似乎无碍。要必如“叹春来只有”，四字为句，“杨花和恨”，四字为句，“向东风满”，四字为结，方为合调。然末句如“作霜天晓”、“系斜阳缆”、“枕秋蟾醉”、“与烟霞会”，则又四字之空头句也，今拈出正之。按《词品》谓断句皆有定数，语意所至，时有参差。如少游前段歇拍句云：“红成阵，飞鸳甃。”换头落句云：“念多情，但有当时明月，照人依旧。”以词意言，“念多情但有当时，皎月照人依旧”，作二句为顺。以词调拍眼，“念多情但有当时”作一拍，“皎月照”作一拍，“人依旧”作一拍为是。余窃怪之，如东坡杨花词，旧本于“细看来不是杨花”为句，“点点是离人泪”为句，颇觉其顺。后阅诸作，如章质夫、陆放翁等词，应作三句。乃知“细看来不是”为句，“杨花点点”为句，“是离人泪”为句。今取以证之，大似上句不了，接在下句者，下句或分别作二句者。而《词品》所定少游词，“皎月照”作一拍，“人依旧”作一拍，又大讹甚。余驳正之，当以“念多情但有”五字为句，“当时皎月”四字为句，“照人依旧”为句，是则合调耳。

黄苏《蓼园词选》：放翁一生，忧国之心，触处流出，无非一腔忠爱。此词辞虽含蓄，而意极沉痛。盖南渡国步日蹙，而上下安于逸乐，所谓“一城丝管争占亭馆”也。次阕自叹年华已晚，身安废弃，流落天涯，不能为力也。结句“恨向东风满”，饶有沉雄郁勃之致，跃跃纸上。

况周颐《蕙风词话》卷四：寒食禁火，相传因介之推事，犹端午竞渡因屈原也。洪武本《草堂诗余》陆放翁春游摩诃池《水龙吟》“禁烟将近”句注云：“《周礼》：司烜氏：仲春以木铎徇火，禁于国中。”此别一说。

梁启勋《曼殊室词话》卷一：《水龙吟》起韵乃十三字，吴梦窗一首曰：“艳阳不到青山，古阴冷翠成秋苑。”陆放翁一首曰：“摩诃池上追游路，红绿参差春晚。”吴作六七，陆作七六。似此实不胜枚举。





鹧鸪天

薛公肃家席上作





南浦舟中两玉人，谁知重见楚江滨。凭教后苑红牙版，引上西川绿锦茵。　才浅笑，却轻颦，淡黄杨柳又催春。情知言语难传恨，不似琵琶道得真。

【校】

案《永乐大典》卷二万零三百五十三席字韵此首误作丘崈词。

【笺注】

〔薛公肃〕未详。宋李流谦《澹斋集》卷三有《书薛公肃山斋》诗、卷八有《薛公肃访山中偶出不值公肃留诗次其韵》，王质《雪山集》卷十五有《题薛公肃西湖问梅图二首》诗，李石《方舟集》卷五有《题薛公肃问梅图》诗。

〔南浦〕《楚辞·九歌·河伯》：“子交手兮东行，送美人兮南浦。”江淹《别赋》：“春草碧色，春水绿波，送君南浦，伤如之何！”

〔红牙版〕拍板。《历代诗余》卷一百十五引宋俞文豹《吹剑录》：“东坡在玉堂日，有幕士善歌，因问：‘我词何如柳七？’对曰：‘柳郎中词，只合十七八女郎，执红牙板，歌“杨柳岸晓风残月”。’”

〔情知〕《诗词曲语辞汇释》卷四：“情知道，犹云明知得也。”

【编年】

词有“谁知重见楚江滨”、“引上西川绿锦茵”之句，当在蜀中作。

【辑评】

俞陛云《唐五代两宋词选释》：此在薛公肃席上逢旧时歌妓而作。质言之，不过云英重现，未免有情耳。结句乃借琵琶传意，以纡回之笔写之。盖一落言诠，便无余味，不若空中传恨，见声音之感人。故曰香山之悲商妇琵琶，不在整衣自言之际，而在急弦转拨之时，为之青衫泪湿也。





感皇恩





小阁倚秋空，下临江渚，漠漠孤云未成雨。数声新雁，回首杜陵何处。壮心空万里，人谁许？　黄阁紫枢，筑坛开府，莫怕功名欠人做。如今熟计，只有故乡归路。石帆山脚下，菱三亩。

【校】

《中兴以来绝妙词选》卷二调下题作“感怀”。

【笺注】

〔小阁二句〕王勃《滕王阁》诗：“滕王高阁临江渚。”周邦彦《感皇恩》词：“小阁倚晴空。”

〔数声二句〕杜牧《秋浦道中》诗：“为问寒沙新到雁，来时为下杜陵无？”于邺《秋夕闻雁》诗：“忽闻凉雁至，如报杜陵秋。”《诗稿》卷八《秋晚登城北门》诗：“一点风传散关信，两行雁带杜陵秋。”杜陵，见前《望梅》（寿非金石）“杜陵”注。

〔人谁许〕《诗词曲语辞汇释》卷一：“谁许，犹云何许也。”

〔黄阁〕汉卫宏《汉官旧仪》卷上：“丞相听事阁曰黄阁。”按此谓中书、门下省。

〔紫枢〕按宋代戎服皆紫色，其本兵所居之地称枢密院，紫枢必即指枢密院言。辛弃疾《水调歌头》词：“左黄阁，右紫枢。”

〔筑坛〕汉刘邦设坛场拜韩信为大将，见《史记·淮阴侯列传》。

〔开府〕汉制，三公得开府，置官属。宋高承《事物纪原》卷四：“盖汉制唯三公开府，至魏以余官其仪同三公，故以为号。由此历代以名官。唐武德七年，以为散官。”

〔石帆山〕《嘉泰会稽志》卷九：“石帆山在县东一十五里。旧经引夏侯曾先《地志》云：‘射的山北石壁高数十丈，中央少纡，状如张帆，下有文石如鹞，一名石帆。’《十道志》云：‘山遥望如张帆临水。谢惠连《泛南湖至石帆》诗云：“涟漪繁波绿，参差层峰峙。”南湖，即今镜湖也。宋之问诗云：“石帆来海上，天镜出湖中。”’”

【编年】

似在蜀怀归之作。

【辑评】

先著、程洪《词洁辑评》卷二：其人胸中有故，出语自不同。当与“酒徒一半取封侯，独去作、江边渔父”合看。





鹊桥仙

夜闻杜鹃





茅檐人静，蓬窗灯暗，春晚连江风雨。林莺巢燕总无声，但月夜常啼杜宇。　催成清泪，惊残孤梦，又拣深枝飞去。故山犹自不堪听，况半世飘然羁旅。

【校】

四部丛刊本调下无题。

【笺注】

〔杜宇〕《华阳国志》卷三《蜀志》：“后有王曰杜宇，号曰望帝。法尧舜禅授之义，遂禅位于开明。帝升西山隐焉。时适二月，子鹃鸟鸣，故蜀人悲子鹃鸟鸣也。”《禽经》：“江左曰子规，蜀右曰杜宇，瓯越曰怨鸟，一名杜鹃。”秦观《忆王孙》词：“杜宇声声不忍闻。”

【编年】

词有“半世飘然羁旅”语，务观出蜀时已五十四岁，此当在蜀闻杜鹃而作。

【辑评】

许昂霄《词综偶评》：（“故山犹自不堪听”）衬垫一句，不唯句法曲折，而意亦更深。

王奕清《历代词话》卷七引《词统》：放翁呈范至能待制《双头莲》，末句云：“空怅望，鲙美菰香，秋风又起。”又夜闻杜鹃《鹊桥仙》末句云：“故山犹自不堪听，况半世，飘然羁旅。”去国怀乡之感，触绪纷来，读之令人於邑。

陈廷焯《白雨斋词话》卷一：放翁词惟《鹊桥仙》（夜闻杜鹃）一章，借物寓言，较他作为合乎古。然以东坡《卜算子》（雁）较之，相去殆不可道里计矣。

梁启超《饮冰室评词》：麦丈云：当有所刺。





玉蝴蝶

王忠州家席上作





倦客平生行处，坠鞭京洛，解佩潇湘。此夕何年，来赋宋玉高唐。绣帘开、香尘乍起；莲步稳、银烛分行。暗端相，燕羞莺妒，蝶扰蜂忙。　难忘。芳樽频劝，峭寒新退，玉漏犹长。几许幽情，只愁歌罢月侵廊。欲归时、司空笑闷；微近处、丞相嗔狂。断人肠，假饶相送，上马何妨？

【校】

四部丛刊本调下无题。

〔来赋〕《中兴以来绝妙词选》卷二作“初赋”。

〔笑闷〕朱居易校放翁词谓“闷”当作“问”。

【笺注】

〔王忠州〕未详。按宋赵与虤《娱书堂诗话》卷下：“王从周镐，吉之永丰人，仕至忠州守。”书中多称陆游、杨万里、楼钥诸人诗，疑王忠州即此人。姑记于此，以俟再考。

〔坠鞭京洛〕唐白行简《李娃传》记郑生过李娃宅，“娃方凭一双鬟青衣立。生忽见之，不觉停骖久之，徘徊不能去。乃诈坠鞭于地，候其从者，敕取之。累眄于娃”。《诗稿》卷三《阆中作》诗：“坠鞭不用忆京华。”又卷四《秋夜遣怀》诗：“壮游不复记坠鞭。”

〔解佩潇湘〕汉刘向《列仙传》卷上：“江妃二女者，不知何所人也。出游于江汉之湄，逢郑交甫，见而悦之，不知其神人也。交甫曰：‘愿请子之佩。’二女遂手解佩与交甫。交甫悦受而怀之中当心。趋去数十步，视佩，空怀无佩。顾二女，忽然不见。”

〔此夕何年〕《诗经·唐风·绸缪》：“今夕何夕，见此良人。”苏轼《水调歌头》词：“不知天上宫阙，今夕是何年。”

〔宋玉高唐〕宋玉《高唐赋序》：“昔者先王尝游高唐，怠而昼寝，梦见一妇人曰：‘妾巫山之女也，为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻。旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。王曰：‘……试为寡人赋之。’”又《神女赋序》：“楚襄王与宋玉游于云梦之浦，使玉赋高唐之事。”

〔莲步〕《南史》卷五《齐废帝东昏侯纪》：“又凿金为莲华以帖地，令潘妃行其上，曰：‘此步步生莲华也。’”

〔欲归句〕唐孟棨《本事诗·情感第一》：“刘尚书禹锡罢和州，为主客郎中、集贤学士。李司空罢镇在京，慕刘名，尝邀至第中，厚设饮馔。酒酣，命妙妓歌以送之。刘于席上赋诗曰：‘鬌梳头宫样妆，春风一曲杜韦娘。司空见惯浑闲事，断尽江南刺史肠。’李因以妓赠之。”

〔微近句〕杜甫《丽人行》诗：“炙手可热势绝伦，慎莫近前丞相嗔。”

【编年】

淳熙五年，孝宗以务观在外既久，趣召东归。乃别成都，自涪州、忠州、万州，放船出峡。《诗稿》卷十《忠州醉归舟中作》诗：“耿耿船窗灯火明，东楼饮罢恰三更。不堪酒渴兼消渴，起听江声杂雨声。”似即赴王守之宴。词乃席上赠妓之作。《老学庵笔记》卷五：“忠州在陕路，与万州最号穷陋，岂复有为郡之乐。白乐天诗乃云：‘唯有绿樽红烛下，暂时不似在忠州。’又云：‘今夜酒醺罗绮焕，被君融尽玉壶冰。’以今观之，忠州那得此光景耶？当是不堪司马闲冷，骤易刺史，故每见其乐尔，可怜哉！”案务观此词，直亦乐天“今夜酒醺罗绮焕”之光景，忠州未必无此也。

【辑评】

卓人月、徐士俊《古今词统》卷十三：（“欲归”二句）能令公喜，能令公怒，才是尤物。

杨慎《词品》卷五：放翁词纤丽处似淮海，雄慨处似东坡。其感旧《鹊桥仙》一首：“华灯纵博，雕鞍驰射，谁记当年豪举。酒徒一半取封侯，独去作、江边渔父。 轻舟八尺，低篷三扇，占断洲烟雨。镜湖元自属闲人，又何必、官家赐与。”英气可掬，流落亦可惜矣。其“坠鞭京洛，解佩潇湘。欲归时，司空笑问，渐近处，丞相嗔狂”，真不减少游。

贺裳《皱水轩词筌》：陆务观王忠州席上作曰：“欲归时司空笑问，渐近处丞相嗔狂。”笑啼不敢之致，描勒殆尽。较东坡“司空见惯，应谓寻常。座中有狂客，恼乱柔肠”，岂惟出蓝，几于点铁矣。升庵以为不减少游，此几于以乐令方伯仁也。

叶申芗《本事词》卷下：放翁在王忠州席上，赋《玉蝴蝶》云……其描写处，曲尽情态，令人诵之如见其声容焉。





好事近





湓口放船归，薄暮散花洲宿。两岸白红蓼，映一蓑新绿。　有沽酒处便为家，菱芡四时足。明日又乘风去，住江南江北。

【校】

〔住〕均作任。

【笺注】

〔湓口〕即湓浦，在今江西省九江县西，湓水经湓口流入长江。

〔散花洲〕《入蜀记》：“（乾道六年八月十六日）抛江泊散花洲，洲与西塞（山）相直。”

〔白红蓼〕黄庭坚《促拍满路花》词：“白红蓼，又寻湓浦庐山。”宋朱弁《曲洧旧闻》卷四：“红蓼，即《诗》所谓‘游龙’也，俗呼水红。江东人别泽蓼，呼之为火蓼。”

【编年】

淳熙五年东归江行途中作。





南乡子





归梦寄吴樯，水驿江程去路长。想见芳洲初系缆，斜阳，烟树参差认武昌。　愁鬓点新霜，曾是朝衣染御香。重到故乡交旧少，凄凉，却恐他乡胜故乡。

【校】

《中兴以来绝妙词选》卷二调下题作“赋归”。

【笺注】

〔芳洲〕谓鹦鹉洲，在武昌东北长江中。《入蜀记》：“（乾道六年八月）三十日，黎明离鄂州。便风挂帆，沿鹦鹉洲南行。洲上有茂林神祠，远望如小山。洲盖祢正平被杀处，故太白诗云：‘至今芳洲上，兰蕙不敢生。’”

〔武昌〕今湖北省鄂城县。《入蜀记》：“吴所都武昌，乃今武昌县。此州在吴名夏口，亦要害。自江州至此七百里，溯流，虽日得便风，亦须三四日。”

〔朝衣染御香〕贾至《早朝大明宫呈两省僚友》诗：“衣冠身惹御炉香。”

〔却恐句〕杜甫《得舍弟消息》诗：“乱后谁归得，他乡胜故乡。”

【编年】

淳熙五年东归江行途中作。《诗稿》卷十《头陀寺观王简栖碑有感》诗自注：“庚寅过武昌。”

【辑评】

卓人月、徐士俊《古今词统》卷八：可见放翁以朋友为性命。

潘游龙《古今诗余醉》卷七：读此，可见放翁交友情谊。

俞陛云《唐五代两宋词选释》：入手处仅写舟行，已含有客中愁思。“斜阳”二句秀逸入画。继言满拟以还乡之乐，偿恋阙之怀，而门巷依然，故交零落，转不若寂寞他乡，尚无睹物怀人之感，乃透进一层写法。





蝶恋花





桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。　江海轻舟今已具。一卷兵书，叹息无人付。早信此生终不遇，当年悔草长杨赋。

【笺注】

〔忽记句〕《诗稿》卷十一《忆山南》（第一）诗：“貂裘宝马梁州日，盘槊横戈一世雄。”

〔散关句〕散关，故址在今陕西省宝鸡县西南大散岭上，为宋金交界处。渭水，源出甘肃省渭源县，流经陕西省，东流入黄河。《文集》卷二十五《书渭桥事》：“陆某曰：河、渭之间，奥区沃野，周、秦、汉、唐之遗迹隐辚故在。自唐昭宗东迁，废不都者三百年矣。山川之气，郁而不发。艺祖、高宗，皆尝慨然有意焉，而群臣莫克奉承。予得此事于若思之孙逸祖，岂关中将复为帝宅乎？虏暴中原，积六七十年，腥闻于天。王师一出，中原豪杰必将响应。决策入关，定万世之业，兹其时矣。”《诗稿》卷十四《夜观秦蜀地图》诗：“往者行省临秦中，我亦急服叨从戎。散关摩云俯贼垒，清渭如带陈军容。高旌缥缈严玉帐，画角悲壮传霜风。咸阳不劳三日到，幽州正可一炬空。意气已无鸡鹿塞，单于合入蒲萄宫。”又卷十七《江北庄取米到作饭甚香有感》诗：“我昔从戎清渭滨，散关嵯峨下临贼。铁衣上马蹴坚冰，有时三日不火食。”又卷二十四有《梦游散关渭水之间》诗。又卷二十七《秋夜感旧十二韵》诗：“最怀清渭上，冲雪夜掠渡。”

〔一卷兵书〕汉张良曾于下邳圯上得一老父赠与《太公兵法》一编，后佐刘邦成就帝业。见《史记·留侯世家》。温庭筠《简同志》诗：“留侯功业何容易，一卷兵书作帝师。”

〔长杨赋〕《汉书》卷八十七《扬雄传》：“上将大夸胡人以多禽兽，秋，命右扶风发民入南山，张罗罔罝罘，捕熊罴豪猪，虎豹狖玃，狐兔麋鹿，载以槛车，输长杨射熊馆。令胡人手搏之，自取其获，上亲临观焉。是时农民不得收敛。雄从至射熊馆，还，上《长杨赋》。”

【编年】

淳熙五年，务观出蜀东归，秋到行在。词有“桐叶晨飘蛩夜语。旅思秋光，黯黯长安路”等语，当即此时作。

【辑评】

陈廷焯《白雨斋词话》卷八：放翁《蝶恋花》云：“早信此生终不遇，当年悔草长杨赋。”情见乎词，更无一毫含蓄处。稼轩《鹧鸪天》云：“却将万字平戎策，换得东家种树书。”亦即放翁之意，而气格迥乎不同。彼浅而直，此郁而厚也。







下卷 东归后作





好事近





岁晚喜东归，扫尽市朝陈迹。拣得乱山环处，钓一潭澄碧。　卖鱼沽酒醉还醒，心事付横笛。家在万重云外，有沙鸥相识。

【校】

《中兴以来绝妙词选》卷二调下题作“东归书事”。





又


华表又千年，谁记驾云孤鹤。回首旧曾游处，但山川城郭。　纷纷车马满人间，尘土污芒。且访葛仙丹井，看岩花开落。

【笺注】

〔华表四句〕晋陶潜《搜神后记》卷一：“丁令威，本辽东人，学道于灵虚山。后化鹤归辽，集城门华表柱。时有少年举弓欲射之，鹤乃飞徘徊空中而言曰：‘有鸟有鸟丁令威，去家千年今始归。城郭如故人民非，何不学仙冢累累。’遂高上冲天。”

〔芒〕《诗稿》卷五十一《溪上》诗自注：“道家有青芒屦。”

〔葛仙丹井〕《晋书》卷七十二《葛洪传》：“葛洪，字稚川，丹阳句容人也。尤好神仙导养之法。从祖玄，吴时学道得仙，号曰葛仙公，以其炼丹秘术授弟子郑隐。洪就隐学，悉得其法焉。”《诗稿》卷十九有《故山葛仙翁丹井有偃松覆其上夭矫可爱寄题》诗。

【编年】

淳熙五年，务观东归，秋到行在，召对，除提举福建常平茶盐公事，暂归山阴故居。右二词即归山阴后作，故有“岁晚喜东归”、“华表又千年”之句。

【辑评】

俞陛云《唐五代两宋词选释》：此词用丁令威事，直以身化鹤，如庄子之以身化蝶，在空际著想，下视山川城郭，皆在尘土中，所谓不见长安，只见尘雾也。高想入云，有昌黎“带瓢酌天浆”之意。





沁园春





孤鹤归飞，再过辽天，换尽旧人。念累累枯冢，茫茫梦境；王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。　交亲散落如云，又岂料如今余此身。幸眼明身健，茶甘饭软；非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。

【笺注】

〔孤鹤三句〕见前首“华表四句”注。

〔王侯二句〕杜甫《谒文公上方》诗：“王侯与蝼蚁，同尽随丘墟。”

〔围腰带剩〕《南史》卷五十七《沈约传》：“（约）言己老病，百日数旬，革带常应移孔；以手握臂，率计月小半分。欲谢事求归老之秩。”

〔点鬓霜新〕李贺《还自会稽歌》：“吴霜点归鬓。”李煜《破阵子》词：“沈腰潘鬓消磨。”

〔眼明二句〕《诗稿》卷二十九《新辟小园》（第二）诗：“眼明身健残年足，饭软茶甘万事忘。”又卷四十《书喜》（第一）诗：“眼明身健何妨老，饭白茶甘不觉贫。”

〔危机〕《晋书》卷八十五《诸葛长民传》：“富贵必履危机。”

〔短艇句〕《诗稿》卷十九《寒夜移疾》诗：“天公何日与一饱，短艇湘湖自采莼。”自注：“湘湖在萧山县，产莼绝美。”

【编年】

淳熙五年东归后作。





绣停针





叹半纪，跨万里秦吴，顿觉衰谢。回首鹓行，英俊并游，咫尺玉堂金马。气凌嵩华。负壮略、纵横王霸。梦经洛浦梁园，觉来泪流如泻。　山林定去也。却自恐说著、少年时话。静院焚香，闲倚素屏，今古总成虚假。趁时婚嫁。幸自有、湖边茅舍。燕归应笑，客中又还过社。

【笺注】

〔叹半纪三句〕《书·毕命》：“既历三纪。”汉孔安国传：“十二年曰纪。”案务观于乾道六年入蜀，至淳熙五年东归，往返共历九载。《诗稿》卷二十七《戏咏山阴风物》诗：“万里秦吴税驾迟，还乡已叹鬓成丝。”

〔英俊并游〕《汉书》卷五十一《枚乘传》：“乘久为大国上宾，与英俊并游，得其所好。”

〔玉堂金马〕《汉书》卷八十七《扬雄传》：“今子幸得遭明盛之世，处不讳之朝，与群贤同行，历金门上玉堂有日矣。”

〔嵩华〕谓嵩山、华山。

〔梁园〕汉梁孝王所营兔园，故址在今河南省商丘县东。晋葛洪《西京杂记》卷三：“梁孝王好营宫室苑囿之乐，作曜华之宫，筑兔园。王日与宫人宾客弋钓其中。”汉赋家司马相如、枚乘、邹阳等皆曾为梁孝王宾客。

〔趁时婚嫁〕《后汉书》卷八十三《逸民·向长传》：“向长，字子平，河内朝歌人也。隐居不仕。建武中，男女娶嫁既毕，敕断家事勿相关，当如我死也。于是遂肆意，与同好北海禽庆俱游五岳名山，竟不知所终。”

〔社〕社日。《荆楚岁时记》：“社日，四邻并结宗会社，宰牲牢，为屋于树下，先祭神，然后享其胙。”

【编年】

淳熙五年东归后作。

【辑评】

谢元淮《填词浅说》：词禁诸条，亦须活看，如一声不许四用一条，查程垓《江城梅花引》词“睡也睡也睡不稳”，又王观词“恐极恨极嗅玉蕊”，又蒋捷词“梦也梦也梦不到”，均连用七仄字，乃此调定格，断不可易。至若陆游《绣针停》词“却恐自说著”，高观国《玲珑四犯》词“此意待写翠笺”……皆用五仄字。……其余四仄四平，指不胜屈，岂能尽谐律吕，恐其中不无尚可商榷者。……至无关格调者，仍宜细心点勘，去其太甚，勿令读者碍眼，歌者碍口可也。





风入松





十年裘马锦江滨，酒隐红尘。万金选胜莺花海，倚疏狂、驱使青春。吹笛鱼龙尽出，题诗风月俱新。　自怜华发满纱巾，犹是官身。凤楼常记当年语，问浮名、何似身亲？欲寄吴笺说与：这回真个闲人。

【笺注】

〔十年句〕《论语·雍也》：“赤之适齐也，乘肥马，衣轻裘。”《诗稿》卷十七《病中久废游览怅然有感》诗：“裘马清狂遍两川，十年身是地行仙。”按务观乾道六年入蜀，至淳熙五年东归，往返共历九载。此云“十年”，举成数耳。

〔酒隐〕李白《秋于敬亭送从侄耑游庐山序》：“酒隐安陆，蹉跎十年。”

〔吹笛句〕《太平广记》卷四百十六引《传奇·江叟》：“仙师叹曰：‘子之艺至矣，但所吹者，枯竹笛耳。吾今赠子玉笛，乃荆山之尤者，但如常笛吹之，三年，当召洞中龙矣。’……叟乃受教而去，后三年，方得其音律。后因之岳阳，刺史李虞馆之。时大旱，叟因出笛，夜于圣善寺经楼上吹，果洞庭之渚，龙飞而出降。”《诗稿》卷一《海中醉题时雷雨初霁天水相接也》诗：“醉后吹横笛，鱼龙亦出听。”

〔这回句〕苏轼《行香子》词：“不如归去，作个闲人。”

【编年】

宋周密《齐东野语》卷十五：“陆放翁在蜀日，有所盼，尝赋诗云：‘碧玉当年未破瓜，学成歌舞入侯家。如今憔悴蓬窗底，飞上青天妒落花。’出蜀后每怀旧游，多见之赋咏。有云：‘金鞭珠弹忆春游，万里桥东罨画楼。梦倩晓风吹不断，书凭春雁寄无由。镜中颜鬓今如此，席上宾朋好在不？箧有吴笺三百个，拟将细字写春愁。’又云：‘裘马清狂锦水滨，最繁华地作闲人。金壶投箭消长日，翠袖传杯领好春。幽鸟语随歌处拍，落花铺作舞时茵。悠然自适君知否；身与浮名孰是亲（《诗稿》卷八“孰是亲”作“若个亲”）？’又以此诗括作《风入松》云。”案“裘马清狂锦水滨”一诗，《诗稿》卷八题作《醉题》，乃淳熙四年作，时务观尚在成都。词语亦非括此诗而成。“金鞭珠弹忆春游”一诗，《诗稿》卷二十六题作《无题》，绍熙三年作，然与此诗非必作于同时。揆之词意，似初离蜀后所作，故附列于此。





好事近

登梅仙山绝顶望海





挥袖上西峰，孤绝去天无尺。拄杖下临鲸海，数烟帆历历。　贪看云气舞青鸾，归路已将夕。多谢半山松吹，解殷勤留客。

【校】

〔拄杖〕四部丛刊本误作“柱杖”。

【笺注】

〔梅仙山〕即梅山。《文集》卷二十二《梅子真泉铭》：“距会稽城东北七里有山，曰梅山。”《诗稿》卷三十七《湖山杂赋》（第四）诗自注：“梅山寺，与敝庐南北相望无二十里。”建安亦有梅仙山，《明一统志》卷七十六谓“在府城南三里。世传汉梅福于此炼丹”，乾隆《福建通志》卷四谓“在府城南二里许。……宋郡守韩元吉建堂其上，榜曰梅仙堂”。

【编年】

案淳熙五年，务观东归，除提举福建常平茶盐公事，赴建安任。六年暮秋，改除朝请郎提举江南西路常平茶盐公事，十二月，到江西任。七年冬被命召诣行在所，至严州得旨许免入奏，遂泛江东归，留居山阴五年。至十三年春，除朝请大夫权知严州军州事，始离家乡。十六年，作《长短句序》，谓晚悔作词，有“今绝笔已数年”之语。后虽有作，为数甚少。以下诸词皆在山阴作，当皆淳熙八年至十二年五年间之作。并列于此。

【辑评】

卓人月、徐士俊《古今词统》卷五：“吹”去声。





又


小倦带余酲，澹澹数櫺斜日。驱退睡魔十万，有双龙苍璧。　少年莫笑老人衰，风味似平昔。扶杖冻云深处，探溪梅消息。

【笺注】

〔驱退二句〕唐封演《封氏闻见记》：“开元中泰山灵岩寺，有降魔师大兴禅教，学禅，务于不寐，又不夕食，皆许其饮茶。”苏轼《赠包安静先生三首》（第二）诗：“建茶三十片，不审味如何？奉赠包居士，僧房战睡魔。”黄庭坚《谢公择舅分赐茶》诗：“外家新赐苍龙璧。”又《谢送碾壑源拣牙》诗：“矞云从龙小苍璧。”宋任渊注：“按张舜民《小说》云：‘熙宁末，神庙有旨下建州制密云龙，其品又高于小团。’”





乌夜啼





世事从来惯见，吾生更欲何之。镜湖西畔秋千顷，鸥鹭共忘机。　一枕风午醉，二升菰米晨炊。故人莫讶音书绝，钓侣是新知。

【笺注】

〔吾生句〕杜甫《秦州杂诗二十首》（第四）诗：“万方声一概，吾道竟何之？”

〔鸥鹭共忘机〕《列子·黄帝》：“海上之人有好沤（鸥）鸟者，每旦之海上，从沤鸟游，沤鸟之至者百数而不止。其父曰：‘吾闻沤鸟皆从汝游，汝取来，吾玩之。’明日之海上，沤鸟舞而不下也。”陆龟蒙《酬袭美夏首病愈见招》诗：“除却伴谈秋水外，野鸥何处更忘机？”《诗稿》卷十四《壬寅新春》诗：“门外烟波三百里，此心惟与白鸥亲。”自注：“镜湖三百里。”

【辑评】

卓人月、徐士俊《古今词统》卷六：（“故人”二句）语殊蕴藉，觉叔夜《绝交》不免出恶声矣。





又


素意幽栖物外，尘缘浪走天涯。归来犹幸身强健，随分作山家。　已趁余寒泥酒，还乘小雨移花。柴门尽日无人到，一径傍溪斜。

【笺注】

〔随分〕《诗词曲语辞汇释》卷四：“随分，此含有随遇义。”王绩《独坐》诗：“百年随分了，未羡陟方壶。”





又


园馆青林翠樾，衣巾细葛轻纨。好风吹散霏微雨，沙路喜新干。　小燕双飞水际，流莺百啭林端。投壶声断弹棋罢，闲展道书看。

【笺注】

〔投壶〕《后汉书》卷二十《祭遵传》：“对酒设乐，必雅歌投壶。”李贤注：“《礼记·投壶经》曰：‘壶颈修七寸，腹修五寸，口径二寸半，容斗五升。壶中实小豆焉，为其矢之跃而出也。矢以柘若棘，长二尺八寸。无去其皮，取其坚而重。投之胜者饮不胜者，以为优劣也。’”

〔弹棋〕柳宗元《序棋》：“得木局，隆其中而规焉。其下方以直，置棋二十有四：贵者半，贱者半；贵曰上，贱曰下。咸自第一至十二。下者二乃敌一，用朱墨以别焉。”《老学庵笔记》卷十：“吕进伯作《考古图》云：‘古弹棋局，状如香炉。’盖谓其中隆起也。李义山诗云：‘玉作弹棋局，中心亦不平。’今人多不能解。以进伯之说观之，则粗可见，然恨其艺之不传也。”





又


从宦元知漫浪，还家更觉清真。兰亭道上多修竹，随处岸纶巾。　泉冽偏宜雪茗，秔香雅称丝莼。翛然一饱西窗下，天地有闲人。

【笺注】

〔从宦句〕《新唐书》卷一百四十三《元结传》：“后家瀼滨，乃自称浪士。及有官，人以为浪者亦漫为官乎？呼为漫郎。”

〔兰亭句〕王羲之《兰亭集序》：“此地有崇山峻岭，茂林修竹。”

〔岸纶巾〕巾本覆额，露其额曰岸纶巾。





又


纨扇婵娟素月，纱巾缥缈轻烟。高槐叶长阴初合，清润雨余天。　弄笔斜行小草，钩帘浅醉闲眠。更无一点尘埃到，枕上听新蝉。

【笺注】

〔弄笔句〕《诗稿》卷十七《临安春雨初霁》诗：“矮纸斜行闲作草。”





洞庭春色





壮岁文章，暮年勋业，自昔误人。算英雄成败，轩裳得失，难如人意，空丧天真。请看邯郸当日梦，待炊罢黄粱徐欠伸。方知道，许多时富贵，何处关身。　人间定无可意，怎换得玉鲙丝莼。且钓竿渔艇，笔床茶灶，闲听荷雨，一洗衣尘。洛水秦关千古后，尚棘暗铜驼空怆神。何须更，慕封侯定远，图像麒麟。

【校】

〔秦关〕汲古阁本误作“情关”。

【笺注】

〔轩裳〕《庄子·缮性》：“古之所谓得志者，非轩冕之谓也，谓其无以益其乐而已矣。今之所谓得志者，轩冕之谓也。轩冕在身，非性命也。”《汉书》卷八十七《扬雄传》：“俄轩冕，杂衣裳。”

〔丧天真〕李白《古风》（第三十五）诗：“一曲斐然子，雕虫丧天真。”

〔请看二句〕见前《木兰花慢》（阅邯郸梦境）“邯郸梦境”注。

〔笔床茶灶〕见前《苏武慢》（澹霭空濛）“笔床茶灶”注。

〔闲听荷雨〕李商隐《宿骆氏亭寄怀崔雍崔衮》诗：“留得枯荷听雨声。”

〔棘暗铜驼〕《晋书》卷六十《索靖传》：“靖有先识远量，知天下将乱，指洛阳宫门铜驼叹曰：‘会见汝在荆棘中耳。’”

〔封侯定远〕《后汉书》卷四十七《班超传》：“（超）出入二十二年，莫不宾从。改立其王，而绥其人。不动中国，不烦戎士，得远夷之和，同异俗之心。其封超为定远侯，邑千户。”

〔图像麒麟〕《汉书》卷五十四《苏武传》：“甘露三年，单于始入朝。上思股肱之美，乃图画其人于麒麟阁，法其形貌，署其官爵姓名。……凡十一人，皆有传。”麒麟阁，在汉未央宫中。

【辑评】

俞陛云《唐五代两宋词选释》：放翁早年为秦桧所忌，后受知于孝宗，扬历中外，以宝章阁待制致仕。故起笔有“壮岁”、“暮年”二语。久涉仕途，深尝甘苦，至卢生梦醒，始欠伸而起，自悔而兼自悟，“欠伸”句洵传神之笔。下阕盱衡今古，铜驼荆棘，帝室且然，又何论封侯事业！深知富贵之不如闲放，宜其以放翁自号也。





桃源忆故人





一弹指顷浮生过，堕甑元知当破。去去醉吟高卧，独唱何须和。　残年还我从来我，万里江湖烟舸。脱尽利名缰锁，世界元来大。

【笺注】

〔一弹指句〕宋释法云《翻译名义集》卷二“《僧祇》云：‘二十念为一瞬，二十瞬名一弹指。’”苏轼《过永乐文长老已卒》诗：“一弹指顷去来今。”

〔堕甑〕《后汉书》卷六十八《郭太传》：“（孟敏）客居太原，荷甑堕地，不顾而去。林宗见而问其意，对曰：‘甑已破矣，视之何益？’”《诗稿》卷三十二《腾腾》诗：“万事皆堕甑。”

〔醉吟〕白居易《醉吟先生传》：“醉吟先生者，忘其姓氏、乡里、官爵，忽忽不知吾为谁也。宦游三十载，将老，退居洛下。……因自吟《咏怀》诗云：‘抱琴荣启乐，纵酒刘伶达。放眼看青山，任头生白发。不知天地内，更得几年活？从此到终身，尽为闲日月。’吟罢自哂，揭甕拨醅。又引数杯，兀然而醉。既而醉复醒，醒复吟，吟复饮，饮复醉，醉吟相仍，若循环然。”

〔高卧〕《晋书》卷九十四《陶潜传》：“尝言夏月虚闲，高卧北窗之下，清风飒至，自谓羲皇上人。”

〔独唱何须和〕杜牧《沈下贤》诗：“斯人清唱何人和？”苏轼《馈岁》诗：“亦欲举乡风，独唱无人和。”

〔脱尽句〕柳永《夏云峰》词：“向此免名缰利锁，虚费光阴。”

〔世界〕《楞严经》：“世为迁流，界为方位。汝今当知东、西、南、北、东南、西南、东北、西北、上、下为界，过去、未来、现在为世。”

【辑评】

卓人月、徐士俊《古今词统》卷六：（“残年”句）本《世说》“我宁作我”及“我用我法”之句。





豆叶黄





春风楼上柳腰肢，初试花前金缕衣。袅袅娉娉不自持。晓妆迟，画得蛾眉胜旧时。

【校】

〔豆叶黄〕汲古阁本作《忆王孙》。

案此首《花草粹编》卷一误作莫将词。





又


一春常是雨和风，风雨晴时春已空。谁惜泥沙万点红。恨难穷，恰似衰翁一世中。





菩萨蛮





江天淡碧云如扫，苹花零落莼丝老。细细晚波平，月从波面生。　渔家真个好，悔不归来早。经岁洛阳城，鬓丝添几茎。





又


小院蚕眠春欲老，新巢燕乳花如扫。幽梦锦城西，海棠如旧时。　当年真草草，一棹还吴早。题罢惜春诗，镜中添鬓丝。

【笺注】

〔幽梦二句〕《诗稿》卷十《梦至成都怅然有作》（第一）诗：“春风小陌锦城西，翠笛珠帘客意迷。下尽牙筹闲纵博，刻残画烛戏分题。紫氍毹暖帐中醉，红叱拨骄花外嘶。孤梦凄凉身万里，令人憎杀五更鸡。”





诉衷情





当年万里觅封侯，匹马戍梁州。关河梦断何处？尘暗旧貂裘。　胡未灭，鬓先秋，泪空流。此生谁料，心在天山，身老沧洲！

【笺注】

〔万里觅封侯〕见前《夜游宫》（雪晓清笳乱起）“自许句”注。

〔梁州〕此处指南郑。

〔尘暗句〕《战国策·秦策一》：“（苏秦）说秦王书十上，而说不行。黑貂之裘弊，黄金百斤尽，资用乏绝，去秦而归。”

〔天山〕即祁连山。《汉书》卷六《武帝纪》：“贰师将军三万骑出酒泉，与右贤王战于天山。”颜师古注：“即祁连山也。匈奴谓天为祁连，今鲜卑语尚然。”《诗稿》卷十七《新年》诗：“稽山剡曲虽堪乐，终忆祁连古战场。”卷二十三《秋思》（一）诗：“慨然此夕江湖梦，犹绕天山古战场。”卷三十七《感秋》诗：“一身寄空谷，万里梦天山。”

〔沧洲〕犹言江湖，喻高士隐遁之地。《文选》谢朓《之宣城出新林浦向板桥一首》诗：“既欢怀禄情，复协沧洲趣。”李善注引扬雄《檄灵赋》：“世有黄公者，起于沧洲，怡神养性，与道浮游。”





又


青衫初入九重城，结友尽豪英。蜡封夜半传檄，驰骑谕幽并。　时易失，志难成，鬓丝生。平章风月，弹压江山，别是功名！

【笺注】

〔九重城〕谓帝京。《楚辞·九辩》：“君之门兮九重。”

〔结友尽豪英〕《诗稿》卷二十一《马上作》：“三十年前客帝城，城南结骑尽豪英。”

〔蜡封二句〕《文集》卷三有《蜡弹省札》，曰：“朝廷今来特惇大信、明大义于天下，依周汉诸侯及唐藩镇故事，抚定中原。不贪土地，不利租赋。除相度于唐、邓、海、泗一带置关依函谷关外，应有据以北州郡归命者，即其所得州郡，裂土封建。”自注：“癸未二月，二府请至都堂撰。”《诗稿》卷十八《燕堂春夜》诗：“草檄北征今二纪，山城仍是老书生。”自注：“游尝为丞相陈鲁公、史魏公，枢相张魏公草中原及西夏书檄于都堂。”《文集》卷十三，《代二府与夏国主书》自注：“癸未正月二十一日，二府请至都堂撰。”

〔幽并〕古二州名。此处泛指中原地区。

〔平章风月〕《诗稿》卷二十一《予十年间两坐斥罪虽擢发莫数而诗为首谓之嘲咏风月既还山遂以风月名小轩且作绝句》诗：“扁舟又向镜中行，小草清诗取次成。放逐尚非余子比，清风明月入台评。”“绿蔬丹果荐瓢尊，身寄城南禹会村。连坐频年到风月，固应无客叩吾门。”

〔弹压江山〕《淮南子·本经训》：“牢笼天地，弹压山川。”《诗稿》卷十九《读范文正潇洒桐庐郡诗戏书》诗：“逢迎风月曲生事，弹压江山毛颖功。”

【辑评】

俞陛云《唐五代两宋词选释》：此调仅四十余字，而豪气霜横，逸情云上。“风月”、“江山”三语，尤峭劲有味。杨升庵评其词，谓“雄慨处似东坡”，此作颇近之。





生查子





还山荷主恩，聊试扶犁手。新结小茅茨，恰占清江口。　风尘不化衣，邻曲常持酒。那似宦游时，折尽长亭柳。

【笺注】

〔扶犁手〕苏轼《次韵答钱穆父》诗：“玉堂不著扶犁手。”

〔风尘句〕陆机《为顾彦先赠妇》诗：“京洛多风尘，素衣化为缁。”





又


梁空燕委巢，院静鸠催雨。香润上朝衣，客少闲谈麈。　鬓边千缕丝，不是吴蚕吐。孤梦泛潇湘，月落闻柔艣。

【笺注】

〔梁空句〕薛道衡《昔昔盐》：“暗牗悬蛛网，空梁落燕泥。”

〔鸠催雨〕见前《临江仙》（鸠雨催成新绿）“鸠雨”注。

〔谈麈〕赵翼《廿二史札记》卷八：“六朝人清谈，必用麈尾。盖初以谈玄用之，相习成俗，遂为名流雅器，虽不谈亦常执持耳。”

〔潇湘〕二水名，在湖南省境。





破阵子





仕至千钟良易，年过七十常稀。眼底荣华元是梦，身后声名不自知。营营端为谁？　幸有旗亭沽酒，何妨茧纸题诗。幽谷云萝朝采药，静院轩窗夕对棋。不归真个痴。

【校】

《中兴以来绝妙词选》卷二调下题作“省乖”。

【笺注】

〔千钟〕汉刘向《说苑》：“季成子食采千钟。”《左传》昭公三年：“釜十则钟。”

注：“六斛四斗。”

〔年过句〕杜甫《曲江》诗：“人生七十古来稀。”

〔身后句〕《晋书》卷九十二《张翰传》：“或谓之曰：‘卿乃可纵适一时，独不为身后名邪？’答曰：‘使我有身后名，不如即时一杯酒。’时人贵其旷达。”杜甫《梦李白二首》（第二）诗：“千秋万岁名，寂寞身后事。”

〔旗亭〕《文选》张衡《西京赋》：“旗亭五重。”薛综注：“旗亭，市楼也。”

〔茧纸〕唐张彦远《法书要录》卷三引唐何延之《兰亭记》：“用蚕茧纸，鼠须笔。”唐李肇《唐国史补》卷下：“宋亳间有织成界道绢素，谓之乌丝栏、朱丝栏，又有茧纸。”

【辑评】

李调元《雨村词话》卷二：放翁词似诗，然较诗浓缛，所欠一醒字，而《破阵子》词却甚工。词云……此不但句醒，且唤醒世间多少人。





又


看破空花尘世，放轻昨梦浮名。蜡屐登山真率饮，筇杖穿林自在行。身闲心太平。　料峭余寒犹力，廉纤细雨初晴。苔纸闲题溪上句，菱唱遥闲烟外声。与君同醉醒。

【笺注】

〔空花〕《圆觉经》：“妄认四大为自身，六尘缘影为自心相，譬如彼病目见空中花。”

〔蜡屐登山〕《世说新语·雅量》：“阮遥集好屐。或有诣阮，见自吹火蜡屐，因叹曰：‘未知一生当著几量屐。’”《南史》卷十九《谢灵运传》：“（灵运）寻山陟岭，必造幽峻，岩障数十重，莫不备尽。登蹑常著木屐，上山则去其前齿，下山去其后齿。”

〔真率饮〕《侍讲杂记》：“温公（司马光）居洛，与楚正叔通议、王安之朝议等耆老六七人，时相与会于城内之名园古寺，且为之约，果实不过三品，肴馔不过五品，酒则无算。以为俭则易供，简则易继，命之曰真率会。”《能改斋漫录》：“司马温公有真率会，盖本于东晋初时拜官，相饬供馔。羊曼在丹阳日，客来早者得佳设，日晏则渐不复精，随客早晚而不问贵贱；时羊固拜临海守，竟日皆美，虽晚至者犹获精馔。时言固之丰腆，不如曼之真率。”司马光《耆英会》诗：“相从过饮任天真。”

〔身闲心太平〕《诗稿》卷九《心太平庵》诗：“天下本无事，庸人扰之耳。胸中故湛然，忿欲定谁使？本心倘不失，外物真一蚁。困穷何足道，持此端可死。空斋夜方中，窗月淡如水。忽有清磬鸣，老夫从定起。”自注：“余取《黄庭》语名所寓室。”又卷一《独学》诗：“少年妄起功名念，岂信身闲心太平。”自注：“《黄庭经》：‘闲暇无事心太平。’”

〔廉纤细雨〕韩愈《晚雨》诗：“廉纤晚雨不能晴。”

〔苔纸〕晋王嘉《拾遗记》：“张华造《博物志》四百卷，晋武帝赐侧理纸万番。此南越所献，南人以海苔为纸，其理纵横邪侧，因以为名。”唐李肇《国史补》卷下：“纸则有越之剡藤苔笺。”《诗稿》卷二十二《予所居南并镜湖北则陂泽重复抵海小舟纵所之或数日乃归》诗：“归来写苔纸，老惫无杰句。”





点绛唇





采药归来，独寻茅店沽新酿。暮烟千嶂，处处闻渔唱。　醉弄扁舟，不怕黏天浪。江湖上，遮回疏放，作个闲人样。

【校】

〔遮〕汲古阁本作“这”。

【笺注】

〔遮回〕《诗词曲语辞汇释》卷一：“遮回，这回也。”元稹《过东都别乐天》诗：“自识君来三度别，遮回白尽老髭须。”





一落索





满路游丝飞絮，韶光将暮。此时谁与说新愁，有百啭，流莺语。　俯仰人间今古，神仙何处。花前须判醉扶归，酒不到，刘伶墓。

【校】

〔一落索〕汲古阁本作《洛阳春》。

【笺注】

〔酒不到句〕李贺《将进酒》诗：“劝君终日酩酊醉，酒不到刘伶坟上土。”





又


识破浮生虚妄，从人讥谤。此身恰似弄潮儿，曾过了，千重浪。　且喜归来无恙，一壶春酿。雨蓑烟笠傍渔矶，应不是，封侯相。

【笺注】

〔弄潮儿〕宋吴自牧《梦粱录》卷四《观潮》：“临安风俗，每岁八月内，潮怒胜于常时。杭人有一等无赖不惜性命之徒，以大彩旗或小清凉伞、红绿小伞儿，各系绣色缎子满竿，伺潮出海门，百十为群，执旗泅水上，以迓子胥弄潮之戏。或有手脚执五小旗，浮潮头而戏弄。”

〔封侯相〕见前《夜游宫》（雪晓清笳乱起）“自许句”注。

【辑评】

卓人月、徐士俊《古今词统》卷五：不是封侯相，何以封渭南伯耶？





杏花天





老来驹隙骎骎度，算只合狂歌醉舞。金杯到手君休诉，看著春光又暮。　谁为倩柳条系住，且莫遣城笳催去。残红转眼无寻处，尽属蜂房燕户。

【笺注】

〔驹隙〕《庄子·知北游》：“人生天地之间，若白驹之过隙，忽然而已。”

〔金杯句〕黄庭坚《西江月》词：“杯行到手莫留残。”《诗词曲语辞汇释》卷五：“诉，辞酒之义。”韦庄《菩萨蛮》词：“莫诉金杯满。”





太平时





竹里房栊一径深，静愔愔。乱红飞尽绿成阴，有鸣禽。　临罢兰亭无一事，自修琴。铜炉袅袅海南沉，洗尘襟。

【笺注】

〔兰亭〕唐张彦远《法书要录》卷三引唐何延之《兰亭记》：“《兰亭》者，晋右将军会稽内史琅玡王羲之字逸少所书之诗序也。以晋穆帝永和九年暮春三月三日，宦游山阴，与太原孙统承公等四十有一人，修祓禊之礼，挥毫制序，兴乐而书，用蚕茧纸、鼠须笔，遒媚劲健，绝代更无。凡二十八行，三百二十四字。”《文集》卷二十八有《跋兰亭乐毅论并赵岐王帖》、《跋毛仲益所藏兰亭》，卷二十九有《跋兰亭序》，卷三十一有《跋陈伯予所藏兰亭帖》。《诗稿》卷四十九有《跋冯氏兰亭》诗。

〔海南沉〕范成大《桂海虞衡志》：“沉水香，上品，出海南黎峒。”





恋绣衾





不惜貂裘换钓篷，嗟时人、谁识放翁。归棹借樵风稳，数声闻林外暮钟。　幽栖莫笑蜗庐小，有云山、烟水万重。半世向丹青看，喜如今身在画中。

【笺注】

〔樵风〕《舆地纪胜》卷十：“樵风泾，在会稽东南二十五里。郑宏少采薪，得一遗箭。顷之，有人觅箭，问宏何欲，宏知其神人，答曰：‘常患若耶溪载薪为难，愿朝南风，暮北风。’后果然，世号樵风泾。”《诗稿》卷五《日暮至湖上》诗自注：“会稽山南有溪名樵风泾，其上即若耶。”又卷二十《泛湖上云门》诗自注：“樵风泾在若耶溪、鉴湖之间。”又卷四十九《书喜》诗：“朝借樵风暮可还。”清秦《词系》卷二十一录此词，“樵风”二字作“风轻”。

〔蜗庐〕《三国志·魏志》卷十一《管宁传》刘宋裴松之注引《魏略》：“（焦先）自作一蜗牛庐，净扫其中。”《诗稿》卷二十一《蜗庐》诗：“小葺蜗庐便著家，槿篱莎径任欹斜。”又卷二十八《蜗庐》诗：“蜗庐四壁空，也过百年中。”又卷五十一有《蜗舍》诗。

【辑评】

卓人月、徐士俊《古今词统》卷七：安得顾长康写照，置放翁于丘壑里。





又


无方能驻脸上红，笑浮生、扰扰梦中。平地是冲霄路，又何劳千日用功。　飘然再过莲峰下，乱云深、吹下暮钟。访旧隐依然在，但鹤巢时有堕松。

【笺注】

〔莲峰〕《太平御览》卷三十九引《华山记》：“山顶有池，生千叶莲花，服之羽化，因曰华山。”又曰：“山有三峰。”注：“谓莲花、毛女、松桧也。”





蝶恋花





禹庙兰亭今古路。一夜清霜，染尽湖边树。鹦鹉杯深君莫诉，他时相遇知何处。　冉冉年华留不住。镜里朱颜，毕竟消磨去。一句丁宁君记取，神仙须是闲人做。

【笺注】

〔禹庙句〕《诗稿》卷四十九《书喜》诗：“家居禹庙兰亭路。”

〔鹦鹉杯〕李白《襄阳歌》：“鸬鹚杓，鹦鹉杯，百年三万六千日，一日须饮三百杯。”

〔君莫诉〕见前《杏花天》（老来驹隙骎骎度）“金杯句”注。





好事近





风露九霄寒，侍宴玉华宫阙。亲向紫皇香案，见金芝千叶。　碧壶仙露酝初成，香味两奇绝。醉后却骑丹凤，看蓬莱春色。

【笺注】

〔九霄〕《文选》沈约《游沈道士馆》诗：“锐意三山上，托慕九霄中。”唐张铣注：“九霄、九天，仙人所居处也。”

〔玉华宫阙〕《太平御览》卷六百六十引《大有经》曰：“玉华青宫有宝经玉诀，应有为真人者授之。”

〔紫皇香案〕《太平御览》卷六百五十九引《秘要经》曰：“太清九宫，皆有僚属，其最高者称太皇、紫皇、玉皇。”元稹《以州宅夸于乐天》诗：“我是玉皇香案吏，谪居犹得住蓬莱。”

〔金芝〕《汉书》卷八《宣帝纪》：“金芝九茎，产于函德殿铜池中。”

〔蓬莱〕《史记》卷二十八《封禅书》：“自威、宣、燕昭，使人入海求蓬莱、方丈、瀛洲。此三神山者，其传在勃海中，去人不远。”





又


挥袖别人间，飞蹑峭崖苍壁。寻见古仙丹灶，有白云成积。　心如潭水静无风，一坐数千息。夜半忽惊奇事，看鲸波暾日。

【笺注】

〔古仙丹灶〕谓葛洪丹井，见前《好事近》（华表又千年）“葛仙丹井”注。

〔一坐数千息〕陈与义《又赋》诗：“岂知得此地，一坐数千息。”

〔夜半二句〕刘禹锡《送源中丞充新罗册立使》诗：“日浴鲸波万顷金。”《诗稿》卷二十三《梦海山壁间诗不能尽记以其意追补》（二）诗：“要知壮观非尘世，半夜鲸波浴日红。”

【辑评】

卓人月、徐士俊《古今词统》卷五：英雄感慨无聊，必借神仙荒忽之语以自释，此《远游》篇之意也。





又


觅个有缘人，分付玉壶灵药。谁向市尘深处，识辽天孤鹤。　月中吹笛下巴陵，条华赴前约。今古废兴何限，叹山川如昨。

【笺注】

〔分付〕《诗词曲语辞汇释》卷五：“分付，有发落义。”

〔辽天孤鹤〕见前《好事近》（华表又千年）“华表四句”注。

〔巴陵〕今湖南省岳阳县。

〔条华赴前约〕《诗稿》卷六十九《书几试笔》诗：“药笈箸囊幸无恙，莲峰吾亦葺吾庐。”自注：“偶见报西师复关中郡县，昔予常有卜居条华意，因及之。”条华，中条山（在山西省永济县东南）、华山。《诗稿》卷六十二《夏日感旧》（第二）诗：“胡尘扫尽知何日，不隐箕山即华山。”又卷六十五《东篱》诗：“自觉前身隐华山。”又卷六十九《闻西师复华州》诗：“西师驿上破番书，鄠杜真成可卜居。细肋卧沙非望及，且炊黍饭食河鱼。”“青铜三百饮旗亭，关路骑驴半醉醒。双鹭斜飞敷水绿，孤云横度华山青。”又卷七十六《道院偶述》（第二）诗：“飘零未忍尘中老，犹待时平隐华山。”又卷六十及卷八十四均有《梦华山》诗。





又


秋晓上莲峰，高蹑倚天青壁。谁与放翁为伴，有天坛轻策。　铿然忽变赤龙飞，雷雨四山黑。谈笑做成丰岁，笑禅龛楖栗。

【笺注】

〔莲峰〕见前《恋绣衾》（无方能驻脸上红）“莲峰”注。李白《古风》（第十九）诗：“西上莲花峰。”

〔谁与二句〕《诗稿》卷二十《拄杖》诗：“放翁拄杖具神通，蜀栈吴山兴未穷。昨夜梦中行万里，莲华峰上听松风。”

〔天坛轻策〕天坛，山名，即王屋山绝顶，相传为古仙灵朝会之所，唐司马承祯修道于此。宋叶梦得《避暑录话》卷上：“余往自许昌归，得天坛藤杖数十，外圆。”

〔忽变赤龙飞〕晋葛洪《神仙传》卷五：“（费长房）忧不得到家，（壶）公以一竹杖与之曰：‘但骑此得到家耳。’房骑竹杖辞去，忽如睡觉，已到家。……房所骑竹杖，弃葛陂中，视之乃青龙耳。”

〔楖栗〕杖名。贾岛《送空公往金州》诗：“七百里山水，手中楖栗粗。”《五灯会元》卷十二《石霜楚圆禅师》：“问：寻枝摘叶即不同，如何是直截根源？师曰：楖栗拄杖。曰：意旨如何？师曰：行即肩挑云水衲，坐来安在掌中擎。”





又


平旦出秦关，雪色驾车双鹿。借问此行安往，赏清伊修竹。　汉家宫殿劫灰中，春草几回绿。君看变迁如许，况纷纷荣辱。

【笺注】

〔秦关〕即函谷关，战国时秦置。故址在今河南省灵宝县西南。

〔雪色〕杜甫《久雨期王将军不至》诗：“忆尔腰下铁丝箭，射杀林中雪色鹿。”

〔赏清伊修竹〕《元和郡县图志》卷五：“伊水在（洛阳）县东南十八里。”苏轼《别子由三首兼别迟》（第二）诗：“水南卜筑吾岂敢，试向伊川买修竹。”按《诗稿》卷三十六《杂题》（第二）诗：“莫笑花前白发新，宣和人醉庆元春。何时道路平如砥，却就清伊整幅巾。”与此词意差同，皆是望复故都之作。

〔汉家宫殿句〕曹植《送应氏诗二首》（第一）诗：“洛阳何寂寞，宫室尽烧焚。”杜甫《诸将五首》（第三）诗：“洛阳宫殿化为烽。”

〔劫灰〕晋干宝《搜神记》卷十三：“汉武帝凿昆明池，极深，悉是灰墨，无复土。举朝不解，以问东方朔。朔曰：‘臣愚不足以知之。’曰：‘试问西域人。’帝以朔不知，难以移问。至后汉明帝时，西域道人入来洛阳，时有忆方朔言者，乃试以武帝时灰墨问之。道人云：‘经云：“天地大劫将尽，则劫烧。”此劫烧之余也。’乃知朔言有旨。”

【辑评】

俞陛云《唐五代两宋词选释》：关中为古帝王州，凡策马秦原者，黄叶汉宫，绿芜秦苑，每有怀古苍凉之慨。放翁感遗殿之消沉，思帝王之煊赫，尚结局如斯，区区一身荣辱，安足论耶？此调游览之词凡五首，惟此首发思古之幽情，笔亦有俊爽气。





又


混迹寄人间，夜夜画楼银烛。谁见五云丹灶，养黄芽初熟。　春风归从紫皇游，东海宴旸谷。进罢碧桃花赋，赐玉尘千斛。

【校】

此首双照楼本、四部丛刊本均不载。

【笺注】

〔黄芽〕道家烧炼术语，喻银铅。汉魏伯阳《参同契》：“阴阳之始，玄含黄芽。”

〔紫皇〕见前《好事近》（风露九霄寒）“紫皇香案”注。

〔旸谷〕《书·尧典》：“分命羲仲，宅嵎夷，曰旸谷。”孔安国传：“旸，明也。日出于谷而天下明，故称旸谷。”

〔玉尘〕《太平广记》卷四十引《玄怪录·巴邛人》：“有巴邛人，家有橘园。因霜后，诸橘尽收，余有二大橘。剖开，每橘有二老叟，须眉皤然，肌体红润，皆相对象戏，身仅尺余，谈笑自若。剖开后，亦不惊怖，但与决赌。赌讫，叟曰：‘君输我瀛洲玉尘九斛。’”《诗稿》卷十四《雪后寻梅偶得绝句十首》（第二）诗：“定知谪堕不容久，万斛玉尘来聘归。”自注：“橘中四叟博输玉尘九斛。”

【编年】

上六词皆作游仙之语，当作于同时。或隐处山阴时作，姑列于此。





柳梢青

乙巳二月西兴赠别





十载江湖，行歌沽酒，不到京华。底事翩然，长亭烟草，衰鬓风沙。　凭高目断天涯，细雨外、楼台万家。只恐明朝，一时不见，人共梅花。

【校】

四部丛刊本调下无题。

【笺注】

〔乙巳〕淳熙十二年。

〔西兴〕在浙江省萧山县西北。

【编年】

淳熙十二年作。务观词惟此明书甲子。





渔父

灯下读玄真子渔歌因怀山阴故隐追拟





石帆山下雨空濛，三扇香新翠箬篷。苹叶绿，蓼花红，回首功名一梦中。





又


晴山滴翠水挼蓝，聚散渔舟两复三。横埭北，断桥南，侧起船篷便作帆。





又


镜湖俯仰两青天，万顷玻瓈一叶船。拈棹舞，拥蓑眠，不作天仙作水仙。





又


湘湖烟雨长莼丝，菰米新炊滑上匙。云散后，月斜时，潮落舟横醉不知。





又


长安拜免几公卿，渔父横眠醉未醒。烟艇小，钓车腥，遥指梅山一点青。

【校】

此五词各本未收，据《诗稿》卷十九补。

【笺注】

〔玄真子〕《新唐书》卷一百九十六《张志和传》：“张志和，字子同，婺州金华人。居江湖，自称烟波钓徒，著《玄真子》，亦以自号。颜真卿为湖州刺史，志和来谒。真卿以舟敝漏，请更之。志和曰：‘愿为浮家泛宅，往来苕霅间。’辩捷类如此。善图山水，酒酣或击鼓吹笛，舐笔辄成。尝撰《渔歌》。宪宗图真求其歌，不能致。”

〔渔歌〕张志和《渔歌》五首，见宋黄昇《唐宋诸贤绝妙词选》卷一。

〔石帆山〕见前《感皇恩》（小阁倚秋空）“石帆山”注。

〔水仙〕唐袁郊《甘泽谣·陶岘》：“自制三舟，备极坚巧。一舟自载，一舟置宾，一舟贮饮馔。……逢奇遇兴，则穷其景物，兴尽而行。……吴越之士，号为水仙。”《诗稿》卷六十三《舟中作》诗：“烟波四万八千顷，造物推排作水仙。”又卷七十六《书兴》诗：“湖桥酒美能来醉，一棹何妨作水仙。”

〔湘湖〕《诗稿》卷十七《雨中排闷》诗自注：“湘湖在萧山县，莼菜绝奇。”又卷十九《寒夜移疾》诗自注：“湘湖在萧山县，产莼绝美。”

〔梅山〕见前《好事近》（挥手上西峰）“梅仙山”注。

【编年】

淳熙十四年冬作，时务观在严州。





鹊桥仙





华灯纵博，雕鞍驰射，谁记当年豪举。酒徒一半取封侯，独去作江边渔父。　轻舟八尺，低篷三扇，占断洲烟雨。镜湖元自属闲人，又何必官家赐与！

【校】

《中兴以来绝妙词选》卷二调下题作“感旧”。

〔一半〕均作“一一”。

〔官家〕均作“君恩”。

【笺注】

〔华灯三句〕《诗稿》卷二十五《九月一日夜读诗稿有感走笔作歌》诗：“四十从戎驻南郑，酣宴军中夜连日。打球筑场一千步，阅马列厩三万匹。华灯纵博声满楼，宝钗艳舞光照席。琵琶弦急冰雹乱，羯鼓手匀风雨疾。”又卷十《宿鱼梁驿五鼓起行有感》（第一）诗：“忆从南郑客成都，身健官闲一事无。分骑霜天伐狐兔，张灯雪夜掷枭卢。”

〔酒徒〕《史记》卷九十七《郦生陆贾列传》：“郦生嗔目案剑叱使者曰：‘走，复入言沛公！吾高阳酒徒也，非儒人也。’”

〔占断〕《诗词曲语辞汇释》卷三：“占断，犹云占尽或占住。”

〔镜湖二句〕《新唐书》卷一百九十六《贺知章传》：“天宝初，病，梦游帝居。数日寤，乃请为道士，还乡里。诏许之，以宅为千秋观而居。又求周宫湖数顷为放生池，有诏赐镜湖剡川一曲。”

【附录】

徐《词苑丛谈》卷七陆放翁恃酒颓放一：。夕梦故人语曰：“我为莲花博士，镜湖新置官也。”陆遂赋《鹊桥仙》感旧词云：“华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断洲烟雨。镜湖元自属闲人，又何必、官家赐与。”“陆官临安时，有小楼一夜听春雨，深巷明朝卖杏花”之句，传入禁中，极为思陵称赏。

张宗《词林纪事》卷十一：按：赵章泉梅课：嘉泰壬戌九月，陆放翁梦一故人，相语曰：“我为莲花博士，镜湖新置官也。我去矣，君能暂为之乎？月得酒千壶，亦不恶也。”遂以诗纪之。菊庄芟去“赵章泉梅课”五字，竟作此词本事，乃云：陆遂赋《鹊桥》感旧词一阕，未免贻误后人。又按《能改斋漫录》，会稽鉴湖，今避庙讳，本谓镜湖耳。王逸少云：“山阴路上行，如在镜中游。”名始羲之，则知湖以如镜得名，无可疑者。任昉《述异记》以为始轩辕氏铸镜湖旁，因得名。恐或不然。

【辑评】

杨慎《词品》卷五：放翁词纤丽处似淮海，雄慨处似东坡。其感旧《鹊桥仙》一首：“华灯纵博，雕鞍驰射，谁记当年豪举。酒徒一半取封侯，独去作、江边渔父。 轻舟八尺，低篷三扇，占断洲烟雨。镜湖元自属闲人，又何必、官家赐与。”英气可掬，流落亦可惜矣。其“坠鞭京洛，解佩潇湘。欲归时，司空笑问，渐近处，丞相嗔狂”，真不减少游。

卓人月、徐士俊《古今词统》卷八：才子来踪去迹，自然与人不同。陆务观母梦秦少游而生，故名其字而字其名。初调官临安，有诗云：“小楼一夜听春雨，深巷明朝卖杏花。”传入禁中，思陵称赏，由是知名。韩平原尝招致之，所作《南园》、《阅古泉》二记，时虽称颂，而有规劝之意。故平原败，得免于祸。恃酒颓放，自号放翁。一夕，梦故人相语曰：“我为莲花博士，镜湖新置官也。我去矣，君能暂为之乎？月得酒千壶，亦不恶也。”遂以诗记之曰：“白首归修汗简书，每因囊粟叹侏儒。不知月绐千壶酒，得似莲花博士无。”

先著、程洪《词洁辑评》卷二：词之初起，事不出于闺帷、时序，其后有赠送、有写怀、有咏物，其途遂宽。即宋人亦各竞所长，不主一辙。而今之治词者，惟以鄙秽亵媟为极，抑何谬与。

厉鹗《南宋杂事诗》之六八：白首修书局正开，洞微能识我重来。一囊粟抵千壶酒，自有莲花博士才。

江昱《松泉诗集》卷一《论词十八首》之九：莲花博士浣铅华，风味萧疏别一家。便使时时掉书袋，也胜康柳逐滛蛙。

许昂霄《词综偶评》：（“酒徒一半取封侯，独去作江边渔父”）感愤语妙，以蕴藉出之。结句翻用贺知章事，而感慨意即寓其中。

陈廷焯《词则·别调集》卷二：怨壮语亦是安分语。





又


一竿风月，一蓑烟雨，家在钓台西住。卖鱼生怕近城门，况肯到红尘深处。　潮生理棹，潮平系缆，潮落浩歌归去。时人错把比严光，我自是无名渔父。

【校】

案此首《草堂诗余新集》卷二误作明无名氏词。《古今别肠词》卷二误作杨继盛词。

【笺注】

〔钓台〕《舆地纪胜》卷八：“严子陵钓台。《元和郡县志》：‘在桐庐县西三十里，浙江北岸。’《通典》：‘桐庐县下有严子陵钓台。’又《图经》云：‘在桐庐县。景祐初，范文正公建祠，东西二台。祠中绘子陵像，附以方干处士。’”《渭南文集》卷十七《烟艇记》：“予少而多病，自计不能效尺寸之用于斯世，盖尝慨然有江湖之思，而饥寒妻子之累，劫而留之，则寄其趣于烟波洲岛苍茫杳霭之间，未尝一日忘也。使加数年，男胜锄犁，女任纺绩，衣食粗足，然后得一叶之舟，伐荻钓鱼而卖芰芡，入松陵，上严濑，历石门、沃洲，而还泊于玉笥之下，醉则散发扣舷为吴歌，顾不乐哉！”所记乃晚年心境。

〔严光〕《后汉书》卷八十三《严光传》：“严光，字子陵，一名遵，会稽余姚人也。少有高名，与光武同游学。及光武即位，乃变名姓，隐身不见。帝思其贤，乃令以物色访之。后齐国上言有一男子，披羊裘钓泽中。帝疑其光，乃备安车玄遣使聘之，三反而后至。……除为谏议大夫，不屈，乃耕于富春山。后人名其钓处为严陵濑焉。”

【编年】

上二词作于同时。第二首有“家在钓台西住”之句，或者严州作，姑列于此。

【辑评】

陈廷焯《词则·大雅集》卷三：寓意。

沈雄《古今词话·词辨》上卷：《词综》载：“一竿风雪，一簑烟雨，家在钓台西住。卖鱼生怕近城门，岂向红尘深处。潮来解缆，潮平举棹，潮落放歌归去。旁人错比做严光，自是无名渔父。”《梅苑》所载宋无名氏词。疑放翁所作，而集中不载。细味卒章，真是高隐之笔。

梁启超《饮冰室评词》：当有所指。

俞陛云《唐五代两宋词选释》：首三句如题之量。“怕近城门”二句未必实有其事，而可见托想之高，愤世嫉俗者，每有此想。“潮生”三句描写江海浮家之情事，句法累如贯珠。“无名渔父”四字尤妙，觉烟波钓徒之号，犹著色相也。《渔父》词以张志和数首为最著，此作可夺席矣。





长相思





云千重，水千重，身在千重云水中。月明收钓筒。　头未童，耳未聋，得酒犹能双脸红一。尊谁与同？

【笺注】

〔钓筒〕陆龟蒙《渔具诗序》：“缗而竿者，总谓之筌。筌之流，曰筒，曰车。”

〔头未童〕韩愈《进学解》：“头童齿豁。”





又


桥如虹，水如空一，叶飘然烟雨中。天教称放翁。　侧船篷，使江风，蟹舍参差渔市东。到时闻暮钟。

【笺注】

〔称放翁〕《宋史》本传：“人讥其颓放，因自号放翁。”《诗稿》卷七《和范待制秋兴》诗：“名姓已甘黄纸外，光阴全付绿尊中。门前剥啄谁相觅，贺我今年号放翁。”

〔蟹舍〕张志和《渔歌》：“松江蟹舍主人欢，菰饭莼羹亦共餐。”

【辑评】

罗大经《鹤林玉露》甲编卷四：陆务观，农师之孙，有诗名。寿皇尝谓周益公曰：“今世诗人亦有如李太白者乎？”益公因荐务观，由是擢用，赐出身为南宫舍人。尝从范石湖辟入蜀，故其诗号《剑南集》，多豪丽语，言征伐恢复事。其《题侠客图》云：“赵魏胡尘十丈黄，遗民膏血饱豺狼。功名不遣斯人了，无奈和戎白面郎。”寿皇读之，为之太息。台评劾其恃酒颓放，因自号“放翁”。作词云：“桥如虹，水如空，一叶飘然细雨中，天教称放翁。”晚年为韩平原作《南园记》，除从官。杨诚斋寄诗云：“君居东浙我江西，镜里新添几缕丝。花落六回疏信息，月明千里两相思。不应李杜翻鲸海，更羡夔龙集凤池。道是樊川轻薄杀，犹将万户比千诗。”盖切磋之意也。然《南园记》唯勉以忠献之事业，无谀辞。晚年诗和平粹美，有中原承平时气象，朱文公喜称之。





又


面苍然，鬓皤然，满腹诗书不值钱。官闲常昼眠。　画凌烟，上甘泉，自古功名属少年。知心惟杜鹃。

【笺注】

〔画凌烟〕见前《青玉案》（西风挟雨声翻浪）“凌烟像”注。

〔上甘泉〕《汉书》卷八十七《扬雄传》：“孝成帝时，客有荐雄文似相如者。上方郊祀甘泉、泰畤、汾阴、后土，以求继嗣，召雄待诏承明之庭。正月，从上甘泉。还奏《甘泉赋》以风。”

〔自古句〕杜甫《乾元中寓居同谷县作歌七首》（第七）诗：“长安卿相多少年，富贵应须致身早。”





又


暮山青，暮霞明，梦笔桥头艇子横。风吹酒醒。　看潮生，看潮平，小住西陵莫较程。莼丝初可烹。

【笺注】

〔梦笔桥〕《文集》卷四十三《入蜀记》：“至萧山县，憩梦笔驿。驿在觉苑寺旁，世传寺乃江文通旧居也。”《嘉泰会稽志》卷四：“萧山县有梦笔驿，在县东北百三十步。”桥当在驿旁。

〔西陵〕即西兴，见前《柳梢青》（十载江湖）“西兴”注。





又


悟浮生，厌浮名，回视千钟一发轻。从今心太平。　爱松声，爱泉声，写向孤桐谁解听。空江秋月明。

【笺注】

〔千钟〕见前《破阵子》（仕至千钟良易）“千钟”注。

〔心太平〕见前《破阵子》（看破空花尘世）“身闲心太平”注。

〔孤桐〕谓琴。

【编年】

明倪涛《六艺之一录》卷三百九十二，有务观自书此《长相思》词五阕，末署“淳熙戊申八月下浣笠泽陆游书”。淳熙戊申即淳熙十五年，时务观严州任满，已于七月十日返抵山阴。





鹧鸪天





杖屦寻春苦未迟，洛城樱笋正当时。三千界外归初到，五百年前事总知。　吹玉笛，渡清伊，相逢休问姓名谁。小车处士深衣叟，曾是天津共赋诗。

【笺注】

〔樱笋〕《岁时广记》卷二：“《唐辇下岁时记》：‘四月十五日，自堂厨至百司厨，通谓之樱笋厨。’又韩偓《樱桃》诗注云：‘秦中以三月为樱笋时。’陈后山诗云：‘春事无多樱笋来。’又古词云：‘水竹旧院落，樱笋新蔬果。（案：此周邦彦《浣溪沙慢》句也。）’”

〔三千界〕佛家以为人所住世界，合小世界一千则为小千世界，合小千世界一千则为中千世界，合中千世界一千则为大千世界，总称三千世界，亦称三千大千世界。见《智度论》及《俱舍论》。

〔五百年前句〕《搜神记》卷一：“蓟子训，不知所从来。东汉时，到洛阳，见公卿数十处，皆持斗酒片脯候之，曰：‘远来无所有，示致微意。’坐上数百人，饮啖终日不尽。去后，皆见白云起，从旦至暮。时有百岁公说：小儿时见训卖药会稽市，颜色如此。训不乐住洛，遂遁去。正始中，有人于长安东霸城，见与一老公共摩挲铜人，相谓曰：‘适见铸此，已近五百岁矣。’见者呼之曰：‘蓟先生少住。’并行应之。视若迟徐，而走马不及。”

〔小车二句〕《宋史》卷四百二十七《邵雍传》：“出则乘小车，一人挽之，惟意所适。”宋邵伯温《河南邵氏闻见录》卷十八：“（司马光）一日登崇德阁，约康节（邵雍）久未至，有诗曰：‘淡日浓云合复开，碧伊清洛远萦回。林间高阁望已久，花外小车犹未来。’康节和云：‘君家梁上年时燕，过社今年尚未回。谓罚误君凝伫久，万花深处小车来。’”又卷十九：“司马温公依《礼记》作深衣，冠簪幅巾缙带，每出朝服乘马，用皮匣贮深衣随其后，入独乐园则衣之。”天津桥，在洛阳县西南洛水之上。邵雍宅于桥南，有水竹花木之胜。

【编年】

淳熙十五年冬，务观除军器少监，入都。十六年二月，光宗即位，除朝议大夫礼部郎中。此词皆用洛城故实，或即作于是年春。





南乡子





早岁入皇州，罇酒相逢尽胜流。三十年来真一梦，堪愁，客路萧萧两鬓秋。　蓬峤偶重游，不待人嘲我自羞。看镜倚楼俱已矣，扁舟，月笛烟蓑万事休。

【笺注】

〔早岁句〕《诗稿》卷十五《灯笼》诗：“我年十六游名场。”又卷五十二《武林》诗自注：“绍兴癸亥，予年十九，以试南省来临安。”

〔蓬峤〕谓学士院。

〔看镜倚楼〕杜甫《江上》诗：“勋业频看镜，行藏独倚楼。”

【编年】

淳熙十六年七月，务观以礼部郎中兼实录院检讨官。词云“蓬峤偶重游”，当作于此时。上距绍兴三十二年务观为枢密院编修官兼编类圣政所检讨官已三十五年，故又有“三十年来真一梦”之语。





谢池春





壮岁从戎，曾是气吞残虏。阵云高、狼烟夜举。朱颜青鬓，拥雕戈西戍。笑儒冠自来多误。　功名梦断，却泛扁舟吴楚。漫悲歌、伤怀吊古。烟波无际，望秦关何处？叹流年又成虚度！

【校】

〔狼烟〕均作“狼烽”。

【笺注】

〔狼烟〕唐段成式《酉阳杂俎·毛篇·狼》：“狼粪烟直上，烽火用之。”宋钱易《南部新书》辛：“凡边疆放火号，常用狼粪烧之以为烟。烟气直上，虽冽风吹之不斜，烽火常用此，故为候，曰狼烟也。”

〔笑儒冠句〕杜甫《奉赠韦左丞丈二十二韵》诗：“纨袴不饿死，儒冠多误身。”





又


贺监湖边，初系放翁归櫂。小园林、时时醉倒。春眠惊起，听啼莺催晓。叹功名误人堪笑。　朱桥翠径，不许京尘飞到。挂朝衣、东归欠早。连宵风雨，卷残红如扫。恨樽前送春人老。

【校】

〔櫂〕均作“棹”。

【笺注】

〔贺监湖〕即镜湖。唐玄宗曾以镜湖一曲赐贺知章，故有此称。见前《鹊桥仙》（华灯纵博）“镜湖二句”注。

〔春眠二句〕孟浩然《春晓》诗：“春眠不觉晓，处处闻啼鸟。”

〔挂朝衣〕《南史》卷七十六《陶弘景传》：“永明十年，脱朝服挂神虎门，上表辞禄。”





又


七十衰翁，不减少年豪气。似天山、凄凉病骥。铜驼荆棘，洒临风清泪。甚情怀伴人儿戏。　如今何幸，作个故溪归计。鹤飞来、晴岚暖翠。玉壶春酒，约群仙同醉。洞天寒露桃开未？

【校】

〔仙〕四部丛刊本误作“倦”。

【笺注】

〔似天山句〕《诗稿》卷三十五《雨夜读书》（第二）诗：“君看病骥瘦露骨，不思仗下思天山。”

〔铜驼荆棘〕见前《洞庭春色》（壮岁文章）“棘暗铜驼”注。

〔儿戏〕《史记》卷五十七《绛侯世家》：“文帝曰：‘曩者霸上、棘门军，若儿戏耳！’”

【编年】

上三词当作于同时。末首有“七十衰翁”之语，当七十前后之作。绍熙五年，务观七十岁，故暂列于此。

【辑评】

卓人月、徐士俊《古今词统》卷十：前半“眇矣愁予”，后半“嗒焉丧我”。





断句





飞上锦裀红绉。

【编年】

宋叶绍翁《四朝闻见录》乙集：“（务观）官已阶中大夫，遂致其仕，誓不复出。韩侂胄固欲其出，落致仕，除次对，公勉为之出。韩喜陆附己，至出所爱四夫人，擘阮琴起舞，索公为词，有‘飞上锦裀红绉’之语。又命公酌青衣泉。旁有唐开成道士题名。韩求陆记，记极精古，且以坐客皆不能尽一瓢，惟游尽勺。且谓挂冠复出，不惟有愧于斯泉，且有愧于开成道士云。”案务观《阅古泉记》（见《逸稿》卷上）文末署“嘉泰三年四月乙巳山阴陆游记”。词当亦是年春作。

【辑评】

吴衡照《莲子居词话》卷一：词不全而并亡调名者，唐杜牧“正销魂梧桐又移翠阴”，吴越王钱俶“金凤欲飞遭掣搦，情脉脉，行即玉楼云雨隔”，南唐潘佑“楼上春寒花四面，桃李不须夸烂漫，已失了东风一半”，宋陆游“飞上锦裀红绉”，王安石妻吴国夫人“待得明年重把酒，携手，那知无雨又无风”。

赵昱《南宋杂事诗》之四八：掖垣清职弃如遗，片石休嗟瘗草时。不敌四夫人擘阮，锦裀如绉索新词。





不编年





鹧鸪天


梳发金盘剩一窝，画眉鸾镜晕双蛾。人间何处无春到，只有伊家独占多。　微步处，奈娇何，春衫初换曲尘罗。东邻斗草归来晚，忘却新传《子夜歌》。

【笺注】

〔微步〕曹植《洛神赋》：“凌波微步，罗袜生尘。”

〔曲尘罗〕《周礼·天官·内司服》郑玄注：“鞠衣，黄桑服也，色如鞠尘，象桑叶始生。”牛峤《柳枝词》：“舞裙新染曲尘罗。”

〔斗草〕《荆楚岁时记》：“五月五日，四民并踏百草，又有斗百草之戏。”晏殊《破阵子》词：“巧笑东邻女伴，采桑径里逢迎。疑怪昨宵春梦好，元是今朝斗草赢，笑从双脸生。”

〔子夜歌〕《乐府诗集》卷四十四：“《唐书·乐志》曰：‘《子夜歌》者，晋曲也。晋有女子名子夜，造此声，声过哀苦。’……《乐府解题》曰：‘后人更为四时行乐之词，谓之《子夜四时歌》，又有《大子夜歌》、《子夜警歌》、《子夜变歌》，皆曲之变也。’”

【辑评】

贺裳《皱水轩词筌》：《鹧鸪天》最多佳辞，《草堂》所载，无一善者。如陆放翁“东邻斗草归来晚，忘却新传子夜歌”，赵德麟“须知月色撩人眼，数夜春寒不下阶”，姜白石元夕不出“芙蓉影暗三更后，卧听邻娃笑语归”，骎骎有诗人之致，选不之及，何也？向伯恭咏秋千曰：“霞衣轻举疑奔月，宝髻倾若坠楼。”追琢工致，绝似杨、刘诗体。宋词多佳，而诗不逮者，亦其力有所分也。

按以下诸词，作年皆莫考，无可系属，故并列于此。序次悉依本集。





朝中措 梅


幽姿不入少年场，无语只凄凉。一个飘零身世，十分冷淡心肠。　江头月底，新诗旧梦，孤恨清香。任是春风不管，也曾先识东皇。

【校】

四部丛刊本调下无题。

【笺注】

〔东皇〕《尚书纬》：“春为东皇，又为青帝。”

【辑评】

潘游龙《古今诗余醉》卷十三：全是借梅写照，前叠妙无可赞。

刘体仁《七颂堂词绎》：咏物至词，更难于诗。即“昭君不惯风沙远，但暗忆江南江北”，亦费解。放翁“一个飘零身世，十分冷淡心肠”，全首比兴，乃更遒逸。

俞陛云《唐五代两宋词选释》：首二句咏花而见本意，余皆借梅自喻，飘零孤恨，其冷淡绝似寒梅。但梅花虽未逮秾春，而东皇先识，胜于百花，仅有江上芙蓉，一生未见春风者。放翁受知于孝宗，褒其多闻力学，授枢密院编修。虽出知外州，书生遭际，胜于槁项牖下多矣。故其结句自伤亦自慰也。





又


冬冬傩鼓饯流年，烛焰动金船。彩燕难寻前梦，酥花空点春妍。　文园谢病，兰成久旅，回首凄然。明月梅山笛夜，和风禹庙莺天。

【笺注】

〔傩鼓〕《吕氏春秋·季冬》：“命有司大傩。”汉高诱注：“大傩，逐尽阴气为阳导也。今人岁腊前一日，击鼓驱疫，谓之逐除是也。”

〔金船〕见前《汉宫春》（浪迹人间）“金船”注。

〔彩燕〕《荆楚岁时记》：“立春之日，悉剪彩为燕戴之，帖宜春二字。”冷朝阳《立春》诗：“彩燕表年春。”

〔酥花〕《岁时广记》卷八引《复雅歌词》：“熙宁八年乙卯，杨绘在翰林，十二月立春日，肆筵设滴酥花。”

〔文园〕汉司马相如拜为孝文园令，后病免，家居茂陵。见《史记·司马相如传》。杜甫《赠李秘书别三十韵》诗：“文园多病后。”

〔兰成〕庾信小字。庾信自南入北，被西魏留仕不返，常有乡关之思，作《哀江南赋》。见《北史·庾信传》。

〔梅山〕见前《好事近》（挥袖上西峰）“梅仙山”注。

〔禹庙〕《舆地纪胜》卷十：“禹庙，在会稽东南十二里。”《诗稿》卷三十三《病后往来湖山间戏书》诗自注：“禹祠，在吾庐东南十余里。”又卷一《上巳临川道中》诗：“红蕖绿芰梅山下，白塔朱楼禹庙边。”





秋波媚


曾散天花蕊珠宫，一念堕尘中。铅华洗尽，珠玑不御，道骨仙风。　东游我醉骑鲸去，君驾素鸾从。垂虹看月，天台采药，更与谁同？

【笺注】

〔曾散天花〕《维摩诘经·问疾品》：“维摩诘以身疾，广为说法。佛告文殊师利：‘汝诣问疾。’时维摩室中有一天女，见诸天人闻所说法，便现其身，即以天花散诸菩萨大弟子上。花至诸菩萨即皆堕落，至大弟子便著不堕。天女曰：‘结习未尽，故花著身。’”

〔蕊珠宫〕见前《乌夜啼》（我校丹台玉字）“蕊殿”注。

〔一念堕尘中〕陈鸿《长恨歌传》：“由此一念，又不得居此，复堕下界。”《诗稿》卷六十一《梦中作》诗：“华山敷水本闲人，一念无端堕世尘。”

〔铅华洗尽〕曹植《洛神赋》：“芳泽无加，铅华不御。”周邦彦《花犯》词：“疑净洗铅华，无限佳丽。”

〔道骨仙风〕李白《大鹏赋序》：“余昔于江陵，见天台司马子微，谓余有仙风道骨，可与神游八极之表。”

〔骑鲸〕杜甫《送孔巢父谢病归游江东兼呈李白》：“若逢李白骑鲸鱼。”

〔垂虹看月〕范成大《吴郡志》卷十七：“利往桥，即吴江长桥也。庆历八年，县尉王廷坚所建，有亭曰垂虹，而世并以名桥。《续图经》云：‘东西千余尺，前临太湖、洞庭三山，横跨松江。行者晃漾天光水色中，海内绝景，唯游者自知之，不可以笔舌形容也。’垂虹亭，兵火后复创。亭前乐轩，已不复立。”《诗稿》卷五《月夕》诗：“我昔隐天台，夜半游句曲。弄月过垂虹，万顷一片玉。”

〔天台采药〕天台山，在浙江省天台县北。苏轼《秀州报本禅院乡僧文长老方丈》诗：“明年采药天台去，更欲题诗满浙东。”《诗稿》卷八《天台院有小阁下临官道予为名曰玉霄》诗自注：“予所领崇道观，盖在天台山中玉霄峰下。”又卷七十六《幽居记今昔事十首以诗书从宿好林园无俗情为韵》（第三）诗：“我昔挥短楫，终年钓吴松。亦尝携长镵，采药玉霄峰。”





采桑子


宝钗楼上妆梳晚，懒上秋千，闲拨沉烟，金缕衣宽睡髻偏。　鳞鸿不寄辽东信，又是经年，弹泪花前，愁入春风十四弦。

【笺注】

〔宝钗楼〕《诗稿》卷十三《对酒》诗自注：“宝钗楼，咸阳旗亭也。”按此处泛指妓楼。

〔沉烟〕沉水香，见前《太平时》（竹里房栊一径深）“海南沉”注。

〔金缕衣〕杜牧《杜秋娘诗》自注：“‘劝君莫惜金缕衣，劝君须惜少年时。花开堪折直须折，莫待无花空折枝。’李锜长唱此辞。”

〔睡髻偏〕白居易《长恨歌》：“云髻半偏新睡觉。”

〔鳞鸿句〕鳞鸿，鱼雁也。辽东，泛指边地。白居易《闺妇》诗：“辽阳春尽无消息，夜合花前日又西。”

〔十四弦〕《宋史》卷一百三十一《乐志六》：“下宫调又有中管倍五者，有曰羌笛、孤笛，曰双韵、十四弦，以意裁声，不合正律。”宋高观国《南乡子》词“赋十四弦”：“直柱倚冰弦，曾见胡儿马上弹。却笑琵琶风韵古，溅溅，想象湘妃水一帘。 塞恨曲中传，两折琴丝费玉纤。不似江南风月好，厌厌，拍手齐看舞袖边。”

【辑评】

许昂霄《词综偶评》：体格仿佛《花间》，但味较薄耳。南宋小令佳者，大抵皆然。

陈廷焯《词则·大雅集》卷三：放翁词疾在一泻无余，似此婉雅闲丽而不可多得也。

俞陛云《唐五代两宋词选释》：放翁词多放笔为直干。此词独顿挫含蓄，从彼美一面著想，不涉欢愁迹象，而含凄无限，结句尤余韵悠然，集中所稀有也。





卜算子 咏梅


驿外断桥边，寂寞开无主。已是黄昏独自愁，更著风和雨。　无意苦争春，一任群芳妒。零落成泥碾作尘，只有香如故。

【笺注】

〔零落二句〕《诗稿》卷四《言怀》诗：“兰碎作香尘，竹裂成真纹，炎火炽昆冈，美玉不受焚。”

【辑评】

卓人月、徐士俊《古今词统》卷四：想见劲节。

潘游龙《古今诗余醉》卷十三：末二句大为梅誉。

钱允治《类编笺释续选草堂诗余》卷上：言梅虽零落，而香不替如初，岂群芳所能妒乎？





沁园春


一别秦楼，转眼新春，又近放灯。忆盈盈倩笑，纤纤柔握；玉香花语，雪暖酥凝。念远愁肠，伤春病思，自怪平生殊未曾。君知否？渐香消蜀锦，泪渍吴绫。　难求系日长绳，况倦客飘零少旧朋。但江郊雁起，渔村笛怨；寒委烬，孤砚生冰。水绕山围，烟昏云惨，纵有高台常怯登。消魂处，是鱼笺不到，兰梦无凭。

【校】

《中兴以来绝妙词选》卷二调下题作“别恨”。

【笺注】

〔秦楼〕秦楼楚馆，皆谓妓院。

〔放灯〕宋赵令畤《侯鲭录》：“京师上元旧例，放灯三夕。”

〔倩笑〕《诗经·卫风·硕人》：“巧笑倩兮。”

〔柔握〕陶渊明《闲情赋》：“愿在竹而为扇，含凄飙于柔握。”

〔蜀锦〕元费著《蜀锦谱》：“蜀以锦擅名天下，故城名以锦官，江名以濯锦。而《蜀都赋》云：‘贝锦斐成，濯色江波。’《游蜀记》云：‘成都有九璧村，出美锦，岁充贡。’渡江以后，外攘之务，十倍承平。建炎三年，都大茶马司始织造锦绫被褥，折支黎州等处马价。”

〔吴绫〕《新唐书》卷四十一《地理志》：“明州余姚郡，土贡吴绫。”

〔鱼笺〕宋苏易简《文房四谱》卷四：“（蜀人）又以细布，先以面浆胶令劲挺，隐出其文者，谓之鱼子笺，又谓之罗笺，今剡溪亦有焉。”羊士谔《寄江陵韩少尹》诗：“蜀国鱼笺数行字，忆君秋梦过南塘。”

【辑评】

卓人月、徐士俊《古今词统》卷十五：雪曰“香”，玉曰“暖”，啜腴搴芳。押“曾”字妙。





忆秦娥


玉花骢，晚街金辔声璁珑。声璁珑。闲欹乌帽，又过城东。　富春巷陌花重重，千金沽酒酬春风。酬春风。笙歌围里，锦绣丛中。

【校】

〔忆秦娥〕汲古阁本作《秦楼月》。

【笺注】

〔玉花骢〕骏马名。杜甫《丹青引赠曹将军霸》诗：“先帝御马玉花骢。”

〔金辔〕杜甫《送从弟亚赴河西判官》诗：“快马金缠辔。”

〔璁珑〕贯休《马上作》诗：“柳岸花堤夕照红，风清襟袖辔璁珑。”

〔乌帽〕《隋书》卷十二《礼仪七》：“帽，古野人之服也。案宋齐之间，天子宴私，著白高帽，士庶以乌。”宋邵伯温《河南邵氏闻见录》卷十九：“始为隐者之服，乌帽绦褐，见卿相不易也。”





月上海棠


兰房绣户厌厌病，叹春酲和闷甚时醒？燕子空归，几曾传玉关边信。伤心处，独展团窠瑞锦。　熏笼消歇沉烟冷，泪痕深，展转看花影。漫拥余香，怎禁他峭寒孤枕！西窗晓，几声银瓶玉井。

【笺注】

〔玉关〕玉门关，在今甘肃省玉门县东。此处泛指边地。

〔团窠瑞锦〕锦名。《诗稿》卷三十二《斋中杂题》（第一）诗：“闲将西蜀团窠锦，自背南唐落墨花。”

〔熏笼〕熏炉覆笼，用以熏衣。白居易《蔷薇》诗：“熏笼斜搭绣衣裳。”

〔银瓶〕汲水器。白居易《井底引银瓶》诗：“井底引银瓶，银瓶欲上丝绳绝。”





乌夜啼


金鸭余香尚暖，绿窗斜日偏明。兰膏香染云鬟腻，钗坠滑无声。　冷落秋千伴侣，阑珊打马心情。绣屏惊断潇湘梦，花外一声莺。

【校】

〔钗坠〕宋赵闻礼《阳春白雪》卷三作“钗溜”。

【笺注】

〔金鸭〕见前《满江红》（危堞朱栏）“金鸭”注。

〔兰膏〕《楚辞·招魂》：“兰膏明烛，华容备些。”汉王逸注：“兰膏，以兰香炼膏也。”

〔钗坠滑无声〕李贺《美人梳头歌》：“一编香丝云撒地，玉钗落处无声腻。”

〔打马〕宋时闺房戏具。李清照《打马图经自序》：“按打马世有二种：一种一将十马者，谓之关西马；一种无将二十马者，谓之依经马。流传既久，各有图经凡例可考，行移赏罚，互有同异。又宣和间人取二种马，参杂加减，大约交加侥幸，古意尽矣，所谓宣和马是也。”

【辑评】

张德瀛《词征》卷五：陆放翁《乌夜啼》词“阑珊打马心情”。打马世有二种，一种一将十马，谓之关西马。一种无将二十四马者，谓之依经马。宣和间人取二种马参杂加减，又谓之宣和马。李易安《打马赋》及所著《图经》，言其情状甚悉。（图中所列盖依经马。）南宋时此风尤盛。至明中叶，遂有走马之戏，其制略与宋异，今俱废矣。





真珠帘


山村水馆参差路，感羁游、正似残春风絮。掠地穿帘，知是竟归何处？镜里新霜空自悯，问几时鸾台鳌署？迟暮，谩凭高怀远，书空独语。　自古儒冠多误，悔当年、早不扁舟归去。醉下白洲，看夕阳鸥鹭。菰菜鲈鱼都弃了，只换得青衫尘土。休顾，早收身江上，一蓑烟雨。

【校】

《中兴以来绝妙词选》卷二调下题作“羁游有感”。

〔掠地〕《绝妙词选》下有“复”字。

〔知是〕《绝妙词选》作“必”。

〔怀远〕《绝妙词选》作“伫立”。

〔自古〕《绝妙词选》作“自昔”。

〔扁舟〕《绝妙词选》作“抽身”。

〔菰菜〕《绝妙词选》作“莼菜”。

〔收身〕《绝妙词选》作“扁舟”。

【笺注】

〔鸾台〕见前《感皇恩》（春色到人间）“凤阁鸾台”注。

〔鳌署〕见前《蓦山溪》（元戎十乘）“鳌禁”注。

〔书空〕《晋书》卷七十七《殷浩传》：“浩虽被黜放，口无怨言，夷神委命，谈咏不辍，虽家人不见其有流放之戚。但终日书空，作‘咄咄怪事’四字而已。”

〔儒冠多误〕见前《谢池春》（壮岁从戎）“笑儒冠句”注。

〔菰菜鲈鱼〕见前《双头莲》（华鬓星星）“脍美二句”注。

〔一蓑烟雨〕宋俞成《萤雪丛说》卷上：“骚人于渔父则曰‘一蓑烟雨’，于农夫则曰‘一犁春雨’，于舟子则曰‘一篙春水’，皆曲尽形容之妙也。”苏轼《定风波》词：“一蓑烟雨任平生。”

【辑评】

陈廷焯《词则·放歌集》卷二：怀乡恋阙有杜陵之忠爱，惜少稼轩之魄力耳。数语于放浪中见沉郁，自是高境。

俞陛云《唐五代两宋词选释》：通首大意不过言羁旅无聊，亟思归去耳。以放翁之才气，不难奋笔疾书，乃上阕以身世托诸风絮，下阕“洲”三句以隐居之绝好风景，设想在抗尘走俗之前，复归到一簑烟雨，知词境之顿挫胜于率直也。





安公子


风雨初经社，子规声里春光谢。最是无情，零落尽蔷薇一架。况我今年，憔悴幽窗下。人尽怪诗酒消声价。向药炉经卷，忘却莺窗柳榭。　万事收心也，粉痕犹在香罗帕。恨月愁花，争信道如今都罢。空忆前身，便面章台马。因自来禁得心肠怕。纵遇歌逢酒，但说京都旧话。

【笺注】

〔社〕《月令广义》：“立春后五戊为春社。”

〔药炉经卷〕苏轼《朝云诗》：“经卷药炉新活计，舞衫歌扇旧因缘。”

〔便面章台马〕《汉书》卷七十六《张敞传》：“敞无威仪，时罢朝会过，走马章台街，使御史驱，自以便面拊马。”颜师古注：“便面，所以障面，盖扇之类也。”

〔禁得心肠怕〕《诗词曲语辞汇释》卷二：“禁得，此亦牵缠义。意言从前为钟情之事牵缠得可怕，如今万事收心，在歌酒场中，不敢新生钟情之事，但说钟情旧话以支吾一下耳。”





桃源忆故人 题华山图


中原当日三川震，关辅回头煨烬。泪尽两河征镇，日望中兴运。　秋风霜满青青鬓，老却新丰英俊。云外华山千仞，依旧无人问。

【校】

汲古阁本调下无题。

【笺注】

〔华山图〕《诗稿》卷七十二《秋思》（第三）诗：“一篇旧草《天台赋》，六幅新传太华图。”

〔三川震〕《国语·周语上》：“幽王二年，西周三川皆震。”汉韦昭注：“三川，泾、渭、洛，出于岐山也。震，动也。地震，故三川亦动也。”

〔关辅〕关，关中也。潘岳《关中记》：“东自函关，西至陇关，二关之间，谓之关中。”辅，三辅也。《汉书》卷五《景帝纪》：“京兆尹、左冯翊、右扶风，共治长安城中，是为三辅。”

〔两河〕谓黄河南北。

〔征镇〕汉、魏有东、南、西、北四征将军及四镇将军，置以当方面之任，合称征镇。

〔中兴〕《毛诗·大雅·烝民序》：“任贤使能，周室中兴焉。”《宋书》卷八十五《王景文传》：“乃遇中兴之运。”

〔新丰英俊〕《新唐书》卷九十八《马周传》：“舍新丰逆旅，主人不之顾。周命酒一斗八升，悠然独酌，众异之。至长安，舍中郎将常何家。贞观五年，诏百官言得失。何武人，不涉学。周为条二十余事，皆当世所切。太宗怪问何。何曰：‘此非臣所能，家客马周教臣言之。客，忠孝人也。’帝即召之。间未至，遣使者四辈敦趣。及谒见，与语，帝大悦，诏直门下省。明年，拜监察御史。”《诗稿》卷三十七《太息》（第四）诗：“关辅堂堂堕虏尘，渭城杜曲又逢春。安知今日新丰市，不有悠然独酌人？”

〔云外二句〕《诗稿》卷二十五《秋夜将晓出篱门迎凉有感》（第二）诗：“三万里河东入海，五千仞岳上摩天。遗民泪尽胡尘里，南望王师又一年。”





极相思


江头疏雨轻烟，寒食落花天。翻红坠素，残霞暗锦，一段凄然。　惆怅东君堪恨处，也不念、冷落樽前。那堪更看，漫空相趁，柳絮榆钱。

【笺注】

〔东君〕春神。

〔相趁〕何承天《纂文》：“关西以逐物为趁。”





一丛花


樽前凝伫漫魂迷，犹恨负幽期。从来不惯伤春泪，为伊后、滴满罗衣。那堪更是，吹箫池馆，青子绿阴时。　回廊帘影昼参差，偏共睡相宜。朝云梦断知何处？倩双燕、说与相思。从今判了，十分憔悴，图要个人知。

【笺注】

〔凝伫〕《诗词曲语辞汇释》卷五：“伫为有所企待之义，与凝字合成一辞，仍为发怔或出神之义。”

〔青子绿阴时〕杜牧《叹花》诗：“自是寻春去校迟，不须惆怅怨芳时。狂风落尽深红色，绿叶成阴子满枝。”

〔朝云〕见前《玉蝴蝶》（倦客平生行处）“宋玉高唐”注。

〔个人〕《诗词曲语辞汇释》卷三：“个人，那人也。”

【辑评】

贺裳《皱水轩词筌》：词家用意极浅，然愈翻则愈妙。如周清真《满路花》后半云：“愁如春后絮，来相接。知他那里，争信人心切。除共天公说。不成也，还似伊无个分别。”酷尽无聊赖之致。至陆放翁《一丛花》则云：“从今判了，十分憔悴，图要个人知。”其情加切矣。至孙夫人《风中柳》则更云：“别离情绪，待归来都告。怕伤郎，又还休道。”则又进一层。然总此一意也，正如剥蕉者，转入转深耳。





又


仙姝天上自无双。玉面翠蛾长。黄庭读罢心如水，闭朱户、愁近丝簧。窗明几净，闲临唐帖，深炷宝奁香。　人间无药驻流光。风雨又催凉。相逢共话清都旧，叹尘劫、生死茫茫。何如伴我，绿蓑青篛，秋晚钓潇湘。

【笺注】

〔黄庭〕见前《鹧鸪天》（家住苍烟落照间）“黄庭”注。

〔清都〕《列子·周穆王》：“清都紫微，钧天广乐，帝之所居。”

〔绿蓑青篛〕张志和《渔歌》：“青篛笠，绿蓑衣，斜风细雨不须归。”





隔浦莲近拍


飞花如趁燕子，直度帘栊里。帐掩香云暖，金笼鹦鹉惊起。凝恨慵梳洗。妆台畔，蘸粉纤纤指，宝钗坠。　才醒又困，恹恹中酒滋味。墙头柳暗，过尽一年春事。罨画高楼怕独倚，千里孤舟，何处烟水。

【笺注】

〔中酒〕《汉书·樊哙传》：“项羽既飨军士，中酒。”颜师古注：“饮酒之中也，不醉不醒，故谓之中。”

〔罨画〕彩画也。宋高似孙《纬略》卷七《罨画》：“《墨客挥犀》曰：‘罨画，今之生色也。’余尝谓五采彰施于五服，此固生色之始也。秦韬玉诗：‘花明驿路胭脂暖，山入江亭罨画开。’卢赞元诗：‘花外小楼云罨画，杏波晴叶退微红。’李商隐爱义兴罨画溪者，亦以其如画也。”





又


骑鲸云路倒景。醉面风吹醒。笑把浮丘袂，寥然非复尘境。震泽秋万顷。烟霏散，水面飞金镜，露华冷。　湘妃睡起，鬟倾钗坠慵整。临江舞处，零乱塞鸿清影。河汉横斜夜漏永，人静，吹箫同过缑岭。

【校】

〔过缑岭〕四部丛刊作“遇缑岭”。

【笺注】

〔浮丘〕汉刘向《列仙传》卷上：“王子乔者，周灵王太子晋也。好吹笙，作凤凰鸣。游伊洛之间，道士浮丘公接以上嵩高山。三十余年后，求之于山上，见柏良曰：‘告我家七月七日待我于缑氏山巅。’至时果乘白鹤，驻山头。望之不得到，举手谢时人，数日而去。亦立祠于缑氏山下，及嵩高首焉。”郭璞《游仙诗》：“左挹浮丘袖，右拍洪崖肩。”《诗稿》卷十九诗题《小斋壁间张王子乔梅子真李八百许旌阳及近时得道诸仙像每焚香对之……》。

〔震泽〕《书·禹贡》：“震泽底定。”汉孔安国注：“震泽，吴南太湖名。”

〔水面飞金镜〕李白《渡荆门》诗：“月下飞天镜。”

〔湘妃〕汉刘向《列女传》卷一：“有虞二妃者，帝尧之二女也。长娥皇，次女英。……四岳荐之（谓舜）于尧，尧乃妻以二女。……舜既嗣位，升为天子，娥皇为后，女英为妃。……舜陟方死于苍梧，号曰重华。二妃死于江湘之间，俗谓之湘君。”

〔吹箫句〕见上“浮丘”注。

【辑评】

卓人月、徐士俊《古今词统》卷十一：似陆天池《良宵杳》一曲。

沈雄《古今词话·词辨》下卷：（《隔浦莲》）《乐府解题》曰：“大石调曲，一作有近拍二字，方千里、陆放翁俱有和词，结用二字藏韵，如放翁云‘人静，吹箫同过缑岭’意。”





昭君怨


昼永蝉声庭院，人倦懒摇团扇。小景写潇湘，自生凉。　帘外蹴花双燕，帘下有人同见。宝篆拆宫黄，炷熏香。

【笺注】

〔小景写潇湘〕宋沈括《梦溪笔谈》卷十七：“度支员外郎宋迪工画，尤善为平远山水。其得意者，有平沙雁落、远浦帆归、山市晴岚、江天暮雪、洞庭秋月、潇湘夜雨、烟寺晚钟、渔村落照，谓之八景，好事者多传之。”

〔蹴花双燕〕杜甫《城西陂泛舟》诗：“燕蹴飞花落舞筵。”

〔宝篆〕《香谱》卷下：“香篆，镂木以为之，以范香尘为篆文。”秦观《海棠春》词：“宝篆沉烟袅。”





醉落魄


江湖醉客，投杯起舞遗乌帻。三更冷翠沾衣湿。袅袅菱歌，催落半川月。　空花昨梦休寻觅，云台麟阁俱陈迹。元来只有闲难得。青史功名，天却无心惜。

【校】

〔催落〕汲古阁本作“吹落”。

【笺注】

〔冷翠沾衣湿〕王维《山中》诗：“山路元无雨，空翠湿人衣。”

〔空花〕见前《破阵子》（看破空花尘世）“空花”注。

〔云台〕《后汉书》卷二十二《马武传论》：“永平中，显宗追感前世功臣，乃图画二十八将于南宫云台。”

〔麟阁〕见前《洞庭春色》（壮岁文章）“图像麒麟”注。

【辑评】

卓人月、徐士俊《古今词统》卷八：（“元来”三句）呜呼！其无聊至矣。





上西楼 一名相见欢


江头绿暗红稀，燕交飞。忽到当年行处，恨依依。　洒清泪，叹人事，与心违。满酌玉壶花露，送春归。

【校】

汲古阁本调下无注。

〔叹〕四部丛刊本误作“欢”。

【笺注】

〔绿暗红稀〕韩琮《暮春送客》诗：“绿暗红稀出凤城。”

〔花露〕宋王楙《野客丛书》卷十七：“真州郡斋，旧有酒名，谓之花露。”《诗稿》卷六十七《林间书意》（第一）诗：“红螺杯小倾花露。”





真珠帘


灯前月下嬉游处，向笙歌锦绣丛中相遇。彼此知名，才见便论心素。浅黛娇蝉风调别，最动人、时时偷顾。归去，想闲窗深院，调弦促柱。　乐府初翻新谱。漫裁红点翠，闲题金缕。燕子入帘时，又一番春暮。侧帽燕脂坡下过，料也记、前年崔护。休诉，待从今须与，好花为主。

【笺注】

〔心素〕《汉书》卷五十一《邹阳传》：“披心腹，见情素。”

〔调弦促柱〕谢灵运《燕歌行》诗：“辟窗开幌弄秦筝，调弦促柱多哀声。”

〔金缕〕杜牧《杜秋娘诗》：“秋持玉斝醉，与唱《金缕衣》。”

〔侧帽〕《北史》卷六十一《独孤信传》：“信美风度，在秦州，尝因猎日暮，驰马入城，其帽微侧。诘旦而吏人有戴帽者，咸慕信而侧帽焉。”

〔燕脂坡〕苏轼《百步洪》诗：“不学长安闾里侠，貂裘夜走胭脂坡。”明李濂《汴京遗迹志》：“胭脂坡在开封府城西北，朝暮斜晖照之如胭脂，俗呼为红沙冈。”

〔前年崔护〕《本事诗·情感》：“博陵崔护，清明日，独游都城南，得居人庄。扣门久之，有女子自门隙窥之，问曰：‘谁耶？’以姓字对，曰：‘寻春独行，酒渴求饮。’女人以杯水至，开门，设床命坐，独倚小桃斜柯伫立，而意属殊厚。及来岁清明日，径往寻之，门墙如故，而已锁扃之。因题诗曰：‘去年今日此门中，人面桃花相映红。人面只今何处去？桃花依旧笑春风。’后数日，偶至都城南，复往寻之。有老父出曰：‘君非崔护邪？吾女归，见左扉有字，读之，遂绝食数日而死。得非君杀之耶！’崔亦感恸，哭而祝曰：‘某在斯，某在斯。’须臾开目，半日复活矣。父大喜，遂以女归之。”（节）





风流子 一名内家娇


佳人多命薄，初心慕德耀嫁梁鸿。记绿窗睡起，静吟闲咏，句翻离合，格变玲珑。更乘兴素纨留戏墨，纤玉抚孤桐。蟾滴夜寒，水浮微冻；凤笺春丽，花砑轻红。　人生谁能料，堪悲处，身落柳陌花丛。空羡画堂鹦鹉，深闭金笼。向宝镜鸾钗，临妆常晚；绣茵牙版，催舞还慵。肠断市桥月笛，灯院霜钟。

【校】

汲古阁本调下无注。

【笺注】

〔佳人多命薄〕欧阳修《再和明妃曲》：“红颜胜人多薄命，莫怨春风当自嗟。”

〔德耀嫁梁鸿〕《后汉书》卷八十三《梁鸿传》：“同县孟氏有女，状肥丑而黑，力举石臼，择对不嫁，至年三十。父母问其故。女曰：‘欲得贤如梁伯鸾者。’鸿闻而聘之。……字之曰德曜孟光。”曜耀通。

〔离合〕梁刘勰《文心雕龙·明诗》：“离合之发，则萌于图谶。”范文澜注：“纬书多言卯金刀以射刘字，又当涂高射魏字（《文选》谢朓《和伏武昌登孙权故城》诗注引《保乾图》），音之于射曹字（《南齐书·祥瑞志》引《尚书中候》）。黄注引图谶（《玉函轶佚书·孝经右契》）：‘孔子作《孝经》及《春秋河洛》成，告备于天，有赤虹下化为黄玉，长三尺。上刻文云：“宝文出，刘季握。卯金刀，在轸北，字禾子，天下服。”合卯金刀为刘，禾子为季也。’任昉《文章缘起》：‘孔融作《四言离合诗》。’”孔融《离合作郡姓名字诗》见《古文苑》。

〔纤玉抚孤桐〕纤玉谓指，孤桐谓琴。

〔蟾滴〕杜甫《赠李八秘书别三十韵》诗：“官砚玉蟾蜍。”《墨庄漫录》卷二：“禹余粮石，形似多怪磈礧百出，或正类虾蟆。中空，藏白粉。去其粉，可贮水作砚滴。”

〔凤笺〕陆龟蒙《说凤尾诺》：“凤尾笺，当番薄缕轻，其制作精妙靡丽，而非牢固者也。”

按清陈廷焯《白雨斋词话》卷七曰：“陆务观《风流子》（佳人多命薄），盖放翁伤其妻作也。词不必高，而情极哀怨。选本皆不登此篇，惟《阳春白雪》集载之。”以此词为务观伤唐氏之作，揆之词意，殊不合，是赠妓之作无疑。





双头莲


风卷征尘，堪叹处，青骢正摇金辔。客襟贮泪，漫万点如血，凭谁持寄。伫想艳态幽情，压江南佳丽。春正媚，怎忍长亭，匆匆顿分连理。　目断淡日平芜，烟浓树远，微茫如荠。悲欢梦里，奈倦客又是，关河千里。最苦唱彻骊歌，重迟留无计。何限事，待与丁宁，行时已醉。

【笺注】

〔江南佳丽〕谢朓《入朝曲》：“江南佳丽地。”

〔连理〕白居易《长恨歌》：“在天愿作比翼鸟，在地愿为连理枝。”

〔烟浓二句〕孟浩然《秋登兰山》诗：“天边树若荠。”

〔骊歌〕《汉书》卷八十八《王式传》：“式谓歌吹诸生曰：‘歌《骊驹》。’”颜师古注：“服虔曰：‘逸诗篇名也，见《大戴礼》，客欲去，歌之。’文颖曰：‘其辞云：“骊驹在门，仆夫具存。骊驹在路，仆夫整驾”也。’”





月照梨花 闺思


霁景风软，烟江春涨。小阁无人，绣帘半上。花外姊妹相呼，约樗蒲。　修蛾忘了章台样。细思一饷，感事添惆怅。胸酥臂玉消减，拟觅双鱼，倩传书。

【校】

此词各本未收，见《中兴以来绝妙词选》卷二。今据补。

【笺注】

〔樗蒲〕唐李肇《唐国史补》卷下：“洛阳令崔师本，又好为古之樗蒲。其法：三分其子三百六十，限以二关，人执六马，其骰五枚，分上为黑，下为白，黑者刻二为犊，白者刻二为雉。掷之全黑者为卢，其采十六；二雉三黑为雉，其采十四；二犊三白为犊，其采十；全白为白，其采八：四者贵采也一。开为十二，塞为十，塔为五，秃为四，撅为三，枭为二：六者杂采也。贵采得连掷，得打马，得过关，余采则否，新加进九退六两采。”

〔修蛾句〕《汉书》卷七十六《张敞传》：“敞无威仪，时罢朝会过，走马章台街，使御史驱，自以便面拊马。又为妇画眉，长安中传张京兆眉怃。”

〔一饷〕《诗词曲语辞汇释》卷三：“一向，指示时间之辞；有指多时者，有指暂时者。亦作一饷。”此犹云许久。

〔双鱼〕汉乐府《饮马长城窟行》：“客从远方来，遗我双鲤鱼。呼儿烹鲤鱼，中有尺素书。”

【辑评】

魏庆之《魏庆之词话》附录《中兴词话》：杨诚斋尝称陆放翁之诗敷腴，尤梁溪复称其诗俊逸，余观放翁之词，尤其敷腴俊逸者也。……至于《月照梨花》一词云：“霁景风软，烟江春涨，小阁无人，绣帘半上。花外姊妹相呼，约摴蒲。修蛾忘了当时样。寻思一晌，感事添惆怅。胸酥臂玉消减，拟觅双鱼，倩传书。”此篇杂之唐人《花间集》中，虽具眼未知乌之雌雄也。





又 闺思


闷已萦损，那堪多病。几曲屏山，伴人昼静。梁燕催起犹慵，换熏笼。　新愁旧恨何时尽？渐凋绿鬓。小雨知花信。芳笺寄与何处？绣阁珠栊，柳阴中。

【校】

此词各本未收，见《中兴以来绝妙词选》卷二。今据补。

【笺注】

〔损〕《诗词曲语辞汇释》卷三：“损，犹坏也；煞也。秦观《河传》词：‘闷损人，天不管。’此犹云闷煞。”





夜游宫 宴席


宴罢珠帘半卷，画檐外、蜡香人散。翠雾霏霏漏声断。倚香肩，看中庭，花影乱。　宛是高唐馆，宝奁炷、麝烟初暖。璧月何妨夜夜满。拥芳衾，恨今年，寒尚浅。

【校】

此词各本未收，见《中兴以来绝妙词选》卷二。今据补。

【笺注】

〔高唐馆〕见前《蓦山溪》（元戎十乘）词注。

〔璧月句〕《南史》卷十二《陈张贵妃传》：“后主每引宾客对贵妃等游宴，则使诸贵人及女学士与狎客共赋新诗，互相赠答。采其尤艳丽者，以为曲调，被以新声。选宫女有容色者以千百数，令习而歌之，分部迭进，持以相乐。其曲有《玉树后庭花》、《临春乐》等。其略云：‘璧月夜夜满，琼树朝朝新。’大抵所归，皆美张贵妃、孔贵嫔之容色。”

【辑评】

贺裳《皱水轩词筌》：词虽宜于艳冶，亦不可流于秽亵。吾极喜康与之《满庭芳》寒夜一阕，真所谓乐而不淫。且虽填辞小技，亦兼词令议论叙事三者之妙。……观此形容节次，必非狭斜曲里中人，又非望宋窥韩者之事，正希真所云“真个怜惜”也。但受其怜惜者，亦难消受耳。放翁有句云：“璧月何妨夜夜满。拥芳柔，恨今年寒尚浅。”此生差堪相匹。





如梦令 闺思


独倚博山峰小，翠雾满身飞绕。只恐学行云，去作阳台春晓。春晓，春晓，满院绿杨芳草。

【校】

此词各本未收，见《中兴以来绝妙词选》卷二。今据补。

【笺注】

〔博山〕晋葛洪《西京杂记》卷一：“又作九层博山香炉，镂为奇禽怪兽，穷诸灵异，皆自然运动。”宋吕大临《考古图》：“博山香炉者，炉象海中博山，下盘贮汤，润气蒸香，象海之四环，故名之。”

〔只恐二句〕见前《玉蝴蝶》（倦客平生行处）“宋玉高唐”注。





解连环


泪淹妆薄，背东风伫立，柳绵池阁。漫细字、书满芳笺，恨钗燕筝鸿，总难凭托。风雨无情，又颠倒、绿苔红萼。仗香醪破闷，怎禁夜阑，酒酲萧索。　刘郎已忘故约，奈重门静院，光景如昨。尽做它、别有留心，便不念当时，两意初著。京兆眉残，怎忍为、新人梳掠。尽今生、了为伊，任人道错。

【校】

此词各本未收，见宋赵闻礼《阳春白雪》卷三。今据补。

【笺注】

〔钗燕〕《汉武洞冥记》元鼎元年，起招仙阁，有神女留一玉钗，帝以赐赵婕妤。至昭帝时，宫人犹见此钗。黄諃欲之，明日发匣，有白燕飞升天。宫人学作此钗，因名玉燕钗，言吉祥也。

〔筝鸿〕见前《好事近》（羁雁未成归）“羁雁二句”注。

〔刘郎〕见前《恋绣衾》（雨断西山晚照明）“刘郎”注。

〔京兆眉〕见前《月照梨花》（霁景风软）“修蛾”注。








附录


附录一

各本题跋


陆游《渭南文集》卷十四《长短句序》

雅正之乐微，乃有郑卫之音。郑卫虽变，然琴瑟笙磬犹在也。及变而为燕之筑、秦之缶、胡部之琵琶箜篌，则又郑卫之变矣。风雅颂之后，为骚、为赋、为曲、为引、为行、为谣、为歌，千余年后，乃有倚声制辞，起于唐之季世，则其变愈薄，可胜叹哉。予少时汩于世俗，颇有所为，晚而悔之，然渔歌菱唱，犹不能止。今绝笔已数年，念旧作终不可揜，因书其首以识吾过。淳熙己酉炊熟日，放翁自序。





毛晋《宋六十名家词·放翁词》跋


余家刻放翁全集，已载长短句二卷，尚逸一二调，章次亦错见，因载订入《名家》。杨用修云：“纤丽处似淮海，雄慨处似东坡。”予谓超爽处更似稼轩耳。古虞毛晋记。





毛斧季跋


辛亥七月二十一日钞本校，外有《夜游宫》一、《月照梨花》二、《如梦令》一，共四阕，见《花庵词选》中，宜刻作拾遗。六月十三日晓刻，雨窗读讫。





《四库全书总目提要》卷一百九十八《放翁词提要》


放翁词一卷


宋陆游撰。游有《入蜀记》，已著录。《书录解题》载《放翁词》一卷，毛晋所刊《放翁全集》，内附长短句二卷，此本亦晋所刊，又并为一卷，乃集外别行之本。据卷末有晋跋云“余家刻《放翁全集》，已载长短句二卷，尚逸一二调，章次亦错见，因载订入《名家》”云云，则较集本为精密也。游生平精力尽于为诗，填词乃其余力，故今所传者，仅及诗集百分之一。刘克庄《后村诗话》谓其时掉书袋，要是一病。杨慎《词品》则谓其“纤丽处似淮海，雄快处似东坡”。平心而论，游之本意，盖欲驿骑于二家之间，故奄有其胜而皆不能造其极。要之诗人之言，终为近雅，与词人之冶荡有殊，其短其长，故具在是也。叶绍翁《四朝闻见录》载韩侂胄喜游附己，至出所爱四夫人号满头花者索词，有“飞上锦裀红绉”之句，今集内不载。盖游老而堕节，失身侂胄，为一时清议所讥。游亦自知其误，弃其稿而不存，《南园》、《阅古泉记》不编于《渭南集》中，亦此意也。而终不能禁当代之传述，是亦可谓炯戒者矣。





《四库全书简明目录》卷二十《放翁词提要》


宋陆游撰。填词为游之余事，故所作仅及诗集百分之一。刘克庄《诗话》谓其时掉书袋要是一病，杨慎《词品》则谓其纤丽处似淮海，雄快处似东坡。平心而论，慎评为允矣。





陶湘《影刊宋金元明本词·渭南词》叙录


景宋本《渭南词》二卷


湘案：宋本《渭南居士文集》五十卷，嘉定三年放翁子、承事郎知建康府溧阳县主管劝农事子遹刻，所谓游字缺笔本也。子遹跋称：“先太史未病时，故已编辑，凡命名及次第之旨，皆出遗意，今不敢紊。”又述放翁之言曰“剑南乃诗家事，不可施于文，故别名‘渭南’，如《入蜀记》、《牡丹谱》、乐府词，本当别行，而异时或至散失，宜用庐陵所刊《欧阳公集》例，附于集后”云。四十九至五十为词二卷，半叶十行，行十七字。缪艺风先生从南中摹寄，未详原本所在。





郑文焯《大鹤山人词话》附录手校《宋六十家词》跋·放翁词跋


放翁《题花间集》云：“此皆唐末五代时人作。方斯时，天下岌岌，生民救死不暇，士大夫乃流宕如此，可叹也哉。或者出于无聊故耶。”又谓：“唐自大中以后，诗衰而倚声作，使诸人以其所长格力施于所短，则后世孰得而议。笔墨驰骋则一，能此不能彼，未易以理推也。”今读放翁诗集，既滋多口，议其浅薄，颇有复沓之讥，而词则能摆脱故态，斐娓可观，其高淡处出入稼轩、于湖之间，将其所谓“诗格愈卑，而倚声者辄简古可爱”，请事斯语，还诸笠泽翁，当不以评泊矫枉为予督过也。





唐圭璋《全宋词》卷一百五十《陆游词》跋


汲古阁刻《放翁词》一卷，据放翁全集中之二卷长短句入录，别据《花庵词选》补《水龙吟》（摩诃池上）一首，又依调分列，与原集目次微异。双照楼景宋本《渭南词》二卷，共一百三十首，即毛氏所据之底本。兹取此本，复从《耆旧续闻》补二首，《花庵词选》补五首，《花草粹编》补一首，《剑南诗稿》卷之十九补五首，共得一百四十三首。毛斧季校本亦从《花庵词选》补四首，然犹未据《花草粹编》补也。《四朝闻见录》又载放翁“飞上锦裀红皱”之句，不知何调矣。

案宋史浩《峰真隐词曲》卷一有和放翁韵《鹧鸪天》、《生查子》词二首，原词集中未收，是放翁词犹有散逸者，识此待访。





附录二

总评


张侃《拙轩词话》：陆务观自制近体乐府，叙云：“倚声起于唐之季世。”后见周文忠题谭该乐府云：“世谓乐府起于汉魏，盖由惠帝有乐府令，武帝立乐府，采诗夜诵也。”唐元稹则以仲尼《文王操》、伯牙《水仙操》、齐牧犊《雉朝飞》、卫女《思归引》为乐府之始。以予考之，乃赓载歌，薰兮解愠，在虞舜时，此体固已萌芽，岂止三代遗韵而已。二公之言尽矣。然乐府之坏，始于玉台杂体。而《后庭花》等曲流入淫侈，极而变为倚声，则李太白、温飞卿、白乐天所作《清平调》、《菩萨蛮》、《长相思》。我朝之士，晁补之取《渔家傲》、《御街行》、《豆叶黄》作五七字句，东莱吕伯恭编入《文鉴》，为后人矜式。又见学舍老儒云：诗三百五篇可谐律吕，李唐送举人歌《鹿鸣》，则近体可除也。

刘克庄《后村诗话》：放翁、稼轩一扫纤艳，不事斧凿，但时时掉书袋，要是一癖。

刘克庄《后村大全集》卷九十七《翁应星乐府序》：至于酒酣耳热，忧时愤时之作，又如阮籍、唐衢之哭也。近世唯辛、陆二公有此气魄。

刘克庄《后村大全集》卷一八〇《诗话续集》：放翁长短句，其激昂感慨者，稼轩不能过；飘逸高妙者，与陈简斋、朱希真相颉颃；流丽绵密者，欲出晏叔原、贺方回之上。而歌之者绝少。

黄昇《中兴以来绝妙词选》卷二：陆务观，名游，号放翁，山阴人，官至焕章阁待制。刘漫塘云：范至能、陆务观以东南文墨之彦，至能为蜀帅，务观在幕府，主宾唱酬，短章大篇，人争传诵之。

杨慎《词品》卷五：放翁词纤丽处似淮海，雄慨处似东坡。

王又华《古今词论》：徐伯鲁曰：自乐府亡而声律乖，谪仙始作《清平调》、《忆秦娥》、《菩萨鬟》诸词，时因效之。厥后行卫尉少卿赵崇祚辑为《花间集》，凡五百阕，此近代倚声填词之祖也。放翁云：“诗至晚唐五季，气格卑陋，千人一律，而长短句独精巧高丽，后世莫及，此事之不可晓者。”盖伤之也。然诗余谓之填词，则调有定格，字有定数，韵有定声。至于句之长短，虽可损益，然亦不当率意为之。譬诸医家加减古方，不过因其大局而稍更之，一或太过，则失制方之本意矣。

邹祗谟《远志斋词衷》：诗家有王、孟、储、韦一派，词流惟务观、仙伦、次山、少鲁诸家近似，与辛、刘徒作壮语者有别。

邹祗谟《倚声初集序》：南宋诸家，蒋、史、姜、吴，警迈瑰奇，穷姿构彩；而辛、刘、陈、陆诸家，乘间代禅，鲸吞鳌掷，逸怀壮气，超乎有高望远举之思。

贺裳《皱水轩词筌》：长调推秦、柳、周、康为勰律，然康惟《满庭芳》冬景一词，可称禁脔，余多应酬铺叙，非芳旨也。周清真虽未高出，大致匀净，有柳花亸之致，沁人肌骨处，视淮海不徒娣姒而已。弇州谓其能入丽字，不能入雅字，诚确。谓能作景语不能作情语，则不尽然。但生平景胜处为多耳。要此数家，正是王石厨中物，若求王武子琉璃匕内豚味，吾谓必当求之陆放翁、史邦卿、方千里、洪叔玙诸家。

沈雄《古今词话·词评》上卷：山阴陆务观，母梦少游而生，故名其字而字其名。初官临安，有“小楼一夜听春雨，深巷明朝卖杏花”，传入禁中，称赏知名。韩平原招致之，作《南园》、《阅古》二记。时虽称颂而寓劝勉意，得不及于祸，便倚酒自放，号《放翁词》。

王奕清《历代词话》卷八引刘克庄语：《随如百咏》，丽不至亵，新能化陈，周、柳、辛、陆之能事，庶乎兼之。

田同之《西圃词说》：魏塘曹学士云：“词之为体如美人，而诗则壮士也。如春华，而诗则秋实也。如夭桃繁杏，而诗则劲松贞柏也。”罕譬最为明快。然词中亦有壮士，苏、辛也。亦有秋实，黄、陆也。亦有劲松贞柏，岳鹏举、文文山也。选词者兼收并采，斯为大观。若专尚柔媚，岂劲松贞柏，反不如夭桃繁杏乎。

田同之《西圃词说》：渔洋王司寇云：“自七调五十五曲之外，如王之涣《凉州》，白居易《柳枝》，王维《渭城》，流传尤盛。此外虽以李白、杜甫、李绅、张籍之流，因事创调，篇什繁多，要其音节皆不可歌。诗之为功既穷，而声音之秘，势不能无所寄，于是温、韦生而《花间》作，李、晏出而《草堂》兴，此诗之余，而乐府之变也。语其正，则南唐二主为之祖，至漱玉、淮海而极盛，高、史其嗣响也。语其变，则眉山导其源，至稼轩、放翁而尽变，陈、刘其余波也。有诗人之词，唐、蜀、五代诸人是也。文人之词，晏、欧、秦、李诸君子是也。有词人之词，柳永、周美成、康与之之属是也。有英雄之词，苏、陆、辛、刘是也。至是声音之道，乃臻极致，而词之为功，虽百变而不穷。《花间》、《草堂》尚已。《花庵》博而杂，《尊前》约以疏，《词统》一编，稍撮诸家之胜，然详于隆、万，略于启、祯，故又有《倚声》续《花间》、《草堂》之后。”

田同之《西圃词说》：诗词风气，正自相循。贞观、开元之诗，多尚淡远。大历、元和后，温、李、韦、杜渐入《香奁》，遂启词端。《金荃》、《兰畹》之词，概崇芳艳。南唐、北宋后，辛、陆、姜、刘渐脱《香奁》，仍存诗意。元则曲胜而诗词俱掩，明则诗胜于词，今则诗词俱胜矣。

田同之《西圃词说》：华亭宋尚木征璧曰：“吾于宋词得七人焉，曰永叔秀逸，子瞻放诞，少游清华，子野娟洁，方回鲜清，小山聪俊，易安妍婉。若鲁直之苍老，而或伤于颓。介甫之劖削，而或伤于拗。无咎之规检，而或伤于朴。稼轩之豪爽，而或伤于霸。务观之萧散，而或伤于疏。此皆所谓我辈之词也。……”

李其永《读历朝词杂兴》（《贺九山房诗》卷一《蓬蒿集》）之十七：不惜貂裘换钓篷，一身来往绿波中。渔竿长在桃花树，春色山阴陆放翁。

聂先、曾王孙《名家词钞》卷一吴梅村（伟业）曰：澹心之词，大要本于放翁，而点染藻艳，出脱轻俊，又得诸《金荃》、清真。此由学富而才俊，无所不诣其胜耳。

聂先、曾王孙《名家词钞》卷三：聂晋人（先）曰：海内词家林立，而当行者最少。好婉娈则摹秦、柳，乐雄放则仿辛、陆。

清佚名《浣雪词话》：今人作词有二病。言情之作，徒学涪翁、屯田之俚鄙，少清真、淮海之含蓄蕴藉远矣。感兴之作，徒学改之、竹山之顽诞，去稼轩、放翁之沉雄跌宕远矣。

许昂霄《词综偶评·补录》：南渡后，唯放翁为诗家大宗。词亦扫尽纤淫，超然拔俗。

尤侗《词苑丛谈序》：词之系宋，犹诗之系唐也。唐诗有初、盛、中、晚，宋词亦有之。唐之诗由六朝乐府而变，宋之词由五代长短句而变。约而次之，小山、安陆其词之初乎；淮海、清真其词之盛乎；石帚、梦窗似得其中；碧山、玉田风斯晚矣。唐诗以李、杜为宗，而宋词苏、陆、辛、刘有太白之风，秦、黄、周、柳得少陵之体；此又画疆而理，联骑而驰者也。

谢章铤《赌棋山庄词话续编》卷三述凌廷堪语：填词之道，须取法南宋，然其中亦有两派焉。一派为白石，以清空为主，高、史辅之。前则有梦窗、竹山、西麓、虚斋、蒲江，后则有玉田、圣与、公谨、商隐诸人，扫除野狐，独标正谛，犹禅之南宗也。一派为稼轩，以豪迈为主，继之者龙洲、放翁、后村，犹禅之北宗也。

方东树《昭昧詹言》卷十二：补之词失之繁，气稍缓。放翁多门面客气。乃知大家之不易得。

朱依真《仆少有论词绝句迄今二十年灯下读诸家词有老此数家之意复缀六章于前论无所长人也》（况周颐《粤西词见》）之二：范陆诗名自一时，江南江北鬓成丝。遗声莫讶多骚屑，不任空城晓角吹。

王僧保《论词绝句》（况周颐《选巷丛谈》）之二十：绝无雅韵黄山谷，尚有豪情陆放翁。游戏何关心性事，为君吟咏望江东。

谭莹《乐志堂诗集》卷六《论词绝句一百首》之六六：莲花博士曲新翻，合是诗人总断魂。飞上锦茵红绉语，千秋遗恨记南园。

华长卿《梅庄诗钞》卷五《嗜痂集》下《论词绝句》之二六：剑南词笔辟仙根，修月全无斧凿痕。却怪时时掉书袋，惊他枵腹过雷门。

吴雯《论词绝句》（《莲洋集》）：风筝天半玉嵌奇，本是仙人凤管吹。一夜愁心化冰雪，韦家诗句渭南词。

刘熙载《艺概》卷四《词曲概》：陆放翁词，安雅清赡，其尤佳者在苏、秦间。然乏超然之致、天然之韵，是以人得测其所至。

李慈铭《越缦堂读书记》八《文学》四：放翁词格，殊清快迫稼轩。

谭献《复堂词话》：放翁秾纤得中，精粹不少，南宋善学少游者惟陆。

谭献《老学后庵自订词序》（《复堂文续》卷二）：南宋词人之耆寿者，前称子野，后则放翁。放翁乐府曲而至，婉而深，跌宕而昭彰。

冯煦《蒿庵论词》：剑南屏除纤艳，独往独来，其逋峭沉郁之概，求之有宋诸家无可方比。《提要》以为诗人之言，终为近雅，与词人之冶荡有殊，是也。至谓游欲驿骑东坡、淮海之间，故奄有其胜，而皆不能造其极，则或非放翁之本意欤。

冯煦《蒿庵论词》：后村词，与放翁、稼轩，犹鼎三足。其生丁南渡，拳拳君国，似放翁。志在有为，不欲以词人自域，似稼轩。

陈廷焯《词坛丛话》：稼轩词，粗粗莽莽，桀傲雄奇，出坡老之上。惟陆游《渭南集》可与抗手，但运典太多，真气稍逊。

陈廷焯《词坛丛话》：稼轩词非不运典，然运典虽多，而其气不掩，非放翁所及。

陈廷焯《白雨斋词话》卷一：放翁词亦为当时所推重，几欲与稼轩颉颃。然粗而不精，枝而不理，去稼轩甚远。大抵稼轩一体，后人不易学步。无稼轩才力，无稼轩胸襟，又不处稼轩境地，欲于粗莽中见沉郁，其可得乎。

陈廷焯《白雨斋词话》卷八：东坡一派，无人能继。稼轩同时，则有张、陆、刘、蒋辈，后起则有遗山、迦陵、板桥、心余辈。然愈学稼轩，去稼轩愈远，稼轩自有真耳。不得其本，徒逐其末，以狂呼叫嚣为稼轩，亦诬稼轩甚矣。

陈廷焯《白雨斋词话》卷八：唐宋名家，流派不同，本原则一。论其派别，大约温飞卿为一体皇甫子奇、南唐二主附之……辛稼轩为一体张、陆、刘、蒋、陈、杜合者附之。

陈廷焯《云韶集》卷六：放翁、稼轩，扫尽绮靡，别树词坛一帜。然二公正自不同：稼翁词悲而壮，如惊雷怒涛，雄视千古；放翁词悲而郁，如秋风夜雨，万籁呼号，其才力真可亚于稼轩。

陈廷焯《云韶集》卷六：人谓放翁颓放，诗词一如其人。不知放翁之境，外患既深，内乱已作，不得不缄口结舌托颓放，其忠君爱国之心，实于子美、子瞻无异也。读先生词，不当观其奔放横逸之处，当观其一片流离颠沛之思，哀而不伤，深得风人之旨，后之处乱世者，其有以法矣。

陈廷焯《云韶集》卷六：（放翁词）寓意高远，笔力高绝，此种地步不惟秦、柳不能道，即求之唐宋诸名家亦不能到。

陈廷焯《云韶集》卷六：放翁词胜于诗，以诗近于粗，词则粗精恰当。

沈曾植《菌阁琐谈》附录（一）《海日楼丛钞》：汪叔耕莘《方壶诗余》自叙云：“唐宋以来词人多矣，其词主于淫，谓不淫非词也。余谓词何必淫，亦顾寓意何如尔。余于词，所喜爱三人焉。盖至东坡而一变，其豪妙之气，隐隐然流出言外，天然绝世，不假振作。二变而为朱希真，多尘外之想，虽杂以微尘，而清气自不可没。三变而为辛稼轩，乃写其胸中事，尤好称渊明。此词之三变也”云云。叔耕词颇质木，其人盖学道有得者。其所称举，则南渡初以至光、宁，士大夫涉笔诗余者。标尚如此，略如诗有江西派。然石湖、放翁，润以文采，要为乐而不淫，以自别为诗人旨格。曾端伯《乐府雅词》，是以此意裁别者。白石老人，此派极则，诗与词几合同而化矣。

沈曾植《菌阁琐谈》附录（二）《手批词话三种》（龙榆生辑）：《词筌》：“若求王武子琉璃匕内豚味，吾谓必当求之陆放翁、史邦卿、方千里、洪叔玙诸家。”先生批云：“黄公推挹放翁，是其独嗜。然陆与史，固判然两途。”

沈曾植《海日碎金·刘融斋词概评语》（《同声月刊》第二卷第十一号）：放翁、遗山，工力并到，但赋体多而比兴少耳。

陈锐《抱碧斋词话》：宋以后无词，犹之唐以后无诗，词故诗之余也。晏、范、欧、苏、后山、山谷、放翁，皆极一时之盛。

王国维《人间词话》：南宋词人，白石有格而无情，剑南有气而乏韵。其堪与北宋人颉颃者，惟一幼安耳。

王国维《人间词话》：有明一代，乐府道衰。《写情》、《扣舷》，尚有宋元遗响。仁宣以后，兹事几绝。独文愍（夏言）以魁硕之才，起而振之。豪壮典丽，与于湖、剑南为近。

况周颐《历代词人考略》卷三一：放翁词风格隽上，亦有芊绵温丽之作。如《定风波》进贤道上见梅赠王伯寿云：“奇帽垂鞭送客回……”《鹊桥仙》云：“一竿风月……”此以清隽胜者。如《鹧鸪天》薛公肃家席上作云：“南浦舟中两玉人……”《水龙吟》云：“摩诃池上追游客……”此以绵丽胜者。至如《双头莲》呈范致能待制云：“华鬓星星……”此阕殆矜心作意之笔，气体尤近沉著。又如《月上海棠》咏成都城南蜀王旧苑古梅云：“斜阳废苑朱门闭……”《珍珠帘》云：“灯前月下嬉游处……”则尤卓然专家之作，不得谓诗人余事矣。《绝妙好词》录其小令三阕，殊未尽集中之胜。放翁词中，《桃源忆故人》云：“城南载酒行歌路……”草窗所录此类是已。

蒋兆兰《词说》：宋代词家，源出于唐五代，皆以婉约为宗。自东坡以浩瀚之气行之，遂开豪迈一派。南宋辛稼轩，运深沉之思于雄杰之中，遂以苏辛并称。他如龙洲、放翁、后村诸公，皆嗣响稼轩，卓卓可传者也。嗣兹以降，词家显分两派，学苏辛者所在皆是。至清初陈迦陵，纳雄奇万变于令慢之中，而才力雄富，气概卓荦。苏辛派至此可谓竭尽才人能事，后之人无可措手，不容作、亦不必作也。

闻野鹤《怬簃词话》：陆放翁如野僧说法，清而无味。

梁启勋《曼殊室词话》卷三：陆放翁曰：“诗至晚唐五季，气格卑陋，千家一律，而长短句独精巧高丽，后世莫及。此事之不可晓者。”岂有他哉，亦曰遵“穷则变、变则通”之原理以运行而已。放翁生于南宋，所谓“后世”云者，自然是指其生在之当时。可见南宋之词，已入穷境，等于晚唐之诗；即南宋之当代人，亦既自认为不满人意矣，革新之机，宁待金源。纵临安之钟簴不移，而词坛亦将起革命。然以晚唐诗之委靡，变化乃起自宋诗；以南宋词之晦涩，变化乃起自元曲。恐气运之来，亦必有待于易代而后可致也。噫，其机微矣。

【附录】

陆游《渭南文集》卷十四《徐大用乐府序》：古乐府有《东武吟》，鲍明远辈所作，皆名千载。盖其山川气俗，有以感发人意。故骚人墨客，得以驰骋上下，与荆州、邯郸、巴东三峡之类，森然并传，至于今不泯也。吾友徐大用家本东武，呼吸食饮于邞淇之津，盖有以相其轶思者。故自少时，文辞雄于东州，比南归，以政事议论显闻荐绅。顾不肯轻出其文以沽世取富贵，三十年犹屈治中别驾，澹然莫测涯涘，独于悲欢离合、郊亭水驿、鞍马舟楫间，时出乐府辞，赡蔚顿挫，识者贵焉。或取其数百篇，将传于世。大用复不可，曰：必放翁以为可传，则几矣。不然，姑止。予闻而叹曰：温飞卿作《南乡》九阕，高胜不减梦得《竹枝》，讫今无深赏音者。予其敢自谓知君哉。独感东武山川既堕胡尘中，而大用之才久伏不耀，故为之一言。绍熙五年三月庚寅，笠泽陆某务观序。

陆游《渭南文集》卷二十七《跋金奁集》：飞卿《南乡子》八阕，语意工妙，殆可追配刘梦得《竹枝》，信一时杰作也。淳熙己酉立秋，观于国史院直庐。是日风雨，桐叶满庭。放翁书。

陆游《渭南文集》卷二十八《跋后山居士长短句》：唐末诗益卑而乐府词高古工妙，庶几汉魏。陈无己诗妙天下，以其余作辞，宜其工矣。顾乃不然，殆未易晓也。绍熙二年正月二十四日雪中试朱元亨笔，因书。

陆游《渭南文集》卷二十八《跋东坡七夕词后》：昔人作七夕诗，率不免有珠栊绮疏惜别之意，惟东坡此篇，居然是星汉上语，歌之曲终，觉天风海雨逼人。学诗者当以是求之。庆元元年元日，笠泽陆某书。

陆游《渭南文集》卷二十九《跋范元卿舍人书陈公实长短句后》：绍兴庚申、辛酉间，予年十六七，与公实游。时予从兄伯山、仲高、叶晦叔、范元卿，皆同场屋，六人者盖莫逆也。公实谓予小陆兄。后六十余年，五人皆已隔存殁。予年七十九，而公实郎君字伯广者出此轴，恍然如与公实、元卿联杖屦、均茵凭也。为之太息弥日，因识其末。虽然，使死而有知，吾六人者安知不复相从如绍兴间乎？会当相与挈手一笑，尚何叹。嘉泰癸亥十月二十九日，笠泽钓叟陆某书。

陆游《渭南文集》卷三十《跋花间集》：《花间集》皆唐末五代时人作。方斯时，天下岌岌，生民救死不暇，士大夫乃流宕如此，可叹也哉。或者亦出于无聊故邪。笠泽翁书。

又：唐自大中后，诗家日趣浅薄，其间杰出者，亦不复有前辈闳妙深厚之作，久而自厌，然梏于俗尚，不能拔出。会有倚声作词者，本欲酒间易晓，颇摆落故态，适与六朝跌宕意气差近，此集所载是也。故历唐季五代，诗愈卑而倚声者辄简古可爱。盖天宝以后，诗人常恨文不迨，大中以后，诗衰而倚声作，使诸人以其所长格力施于所短，则后世孰得而议。笔墨驰骋则一，能此不能彼，未易以理推也。开禧元年十二月乙卯，务观东篱书。

陈世崇《随隐漫录》卷五：陆放翁宿驿中，见题壁云：“玉阶蟋蟀闹清夜，金井梧桐辞故枝。一枕凄凉眠不得，呼灯起作感秋诗。”放翁询之，驿卒女也，遂纳为妾。方余半载，夫人逐之，妾赋《卜算子》云：“只知眉上愁，不识愁来路。窗外有芭蕉，阵阵黄昏雨。晓起理残妆，整顿教愁去。不合画春山，依旧留愁住。”

周密《齐东野语》卷十一：蜀娃类能文，盖薛涛之遗风也。放翁客自蜀挟一妓归，蓄之别室，率数日一往。偶以病少疏，妓颇疑之。客作词自解，妓即韵答之云：“说盟说誓，说情说意，动便春愁满纸。多应念得脱空经，是那个先生教底。

不茶不饭，不言不语，一味供他憔悴。相思已是不曾闲，又那得工夫咒你。”或谤翁尝挟蜀尼以归，即此妓也。

王士禛《池北偶谈》卷十三：“玉阶蟋蟀闹清夜……”小说载此为蜀中某驿卒女诗，放翁见之，纳以为妾，为夫人所逐。又有《卜算子》（按应作《生查子》）云：“只知眉上愁……”按《剑南集》，此诗乃放翁在蜀时所作，前四句云：“西风繁杵捣征衣，客子关情正此时。万事从初聊复尔，百年强半欲何之。”“玉阶”作“画堂”，“闹”作“怨”。后人稍窜易数字，辄附会，或收入闺秀诗，可笑也。

叶申芗《本事词》卷下：蜀妓类能文，盖薛涛遗风也。陆放翁返自蜀，其客挟一妓偕行，归而置之别馆，率数日一往。偶以病久疏，妓颇疑之。客作词自解，妓即韵答之云：“说盟说誓，说情说意，动便春愁满纸。多应念得脱空经，是那个先生教底。不茶不饭，不言不语，一味供他憔悴。相思已自不曾闲，又那得工夫咒你。”





附录三

宋史陆游传 《宋史》卷三九五


陆游字务观，越州山阴人。年十二能诗文，荫补登仕郎。锁厅荐送第一，秦桧孙埙适居其次，桧怒，至罪主司。明年试礼部，主司复置游前列，桧显黜之，由是为所嫉。桧死，始赴福州宁德簿，以荐者除敕令所删定官。

时杨存中久掌禁旅，游力陈非便，上嘉其言，遂罢存中。中贵人有市北方珍玩以进者，游奏：“陛下以损名斋，自经籍翰墨外，屏而不御。小臣不体圣意，辄私买珍玩，亏损圣德，乞严行禁绝。”应诏言：“非宗室外家，虽实有勋劳，毋得辄加王爵。顷者有以师傅而领殿前都指挥使，复有以太尉而领阁门事，渎乱名器，乞加订正。”迁大理寺司直，兼宗正簿。

孝宗即位，迁枢密院编修官，兼编类圣政所检讨官。史浩、黄祖舜荐游善词章，谙典故，召见，上曰：“游力学有闻，言论剀切。”遂赐进士出身。入对言：“陛下初即位，乃信诏令以示人之时，而官吏将帅一切玩习，宜取其尤沮格者，与众弃之。”和议将成，游又以书白二府曰：“江左自吴以来，未有舍建康他都者。驻跸临安，出于权宜，形势不固，馈饷不便，海道逼近，凛然意外之忧。一和之后，盟誓已立，动有拘碍。今当与之约，建康、临安，皆系驻跸之地，北使朝聘，或就建康，或就临安。如此，则我得以暇时建都立国，彼不我疑。”

时龙大渊、曾觌用事，游为枢臣张焘言：“觌、大渊招权植党，荧惑圣听，公及今不言，异日将不可去。”焘遽以闻。上诘语所自来，焘以游对。上怒，出通判建康府，寻易隆兴府。言者论游交结台谏，鼓唱是非，力说张浚用兵，免归。

久之，通判夔州。王炎宣抚川陕，辟为干办公事。游为炎陈进取之策，以为经略中原，必自长安始；取长安，必自陇右始。当积粟练兵，有衅则攻，无则守。吴璘子挺代掌兵，颇骄恣，倾财结士，屡以过误杀人，炎莫谁何。游请以玠子拱代挺。炎曰：“拱怯而寡谋，遇敌必败。”游曰：“使挺遇敌，安保其不败？就令有功，愈不可驾驭。”及挺子曦僭叛，游言始验。范成大帅蜀，游为参议官，以文字交，不拘礼法。人讥其颓放，因自号放翁。

后累迁江西常平提举。江西水灾，奏拨义仓赈济，檄诸郡发粟以予民。召还，给事中赵汝愚驳之，遂与祠。起知严州，过阙陛辞，上谕曰：“严陵山水胜处，职事之暇，可以赋咏自适。”再召入见，上曰：“卿笔力回斡甚善，非他人可及。”除军器少监。绍熙元年，迁礼部郎中，兼实录院检讨官。嘉泰二年，以孝宗、光宗两朝实录及三朝史未就，诏游权同修国史、实录院同修撰，免奉朝请。寻兼秘书监。三年，书成，遂升宝章阁待制，致仕。

游才气超逸，尤长于诗。晚年再出，为韩侂胄撰《南园》、《阅古泉记》，见讥清议。朱熹尝言其能太高，迹太近，恐为有力者所牵挽，不得全其晚节。盖有先见之明焉。嘉定二年卒，年八十五。





附录四

陆游年谱简编


宋徽宗宣和七年乙巳（一一二五）一岁

十月十七日，生于淮上。

父宰，时由淮南路转运副使改任京西路转运副使，自寿春奉诏朝京师，舣船淮岸，生务观。即赴新任，寓家荥阳。

钦宗靖康元年丙午（一一二六）二岁

父宰坐御史徐秉哲论罢，南迁寿春，或此年事。

高宗建炎元年丁未（一一二七）三岁

随家渡河沿汴，涉淮绝江，间关兵间，归山阴旧庐。

建炎二年戊申（一一二八）四岁

建炎三年己酉（一一二九）五岁

建炎四年庚戌（一一三〇）六岁

父宰谋避兵远游，携家适东阳，依陈彦声居，三年乃归。

绍兴元年辛亥（一一三一）七岁

绍兴二年壬子（一一三二）八岁

绍兴三年癸丑（一一三三）九岁

自东阳返里。

绍兴四年甲寅（一一三四）十岁

绍兴五年乙卯（一一三五）十一岁

绍兴六年丙辰（一一三六）十二岁

能诗文，荫补登仕郎。

绍兴七年丁巳（一一三七）十三岁

绍兴八年戊午（一一三八）十四岁

绍兴九年己未（一一三九）十五岁

绍兴十年庚申（一一四〇）十六岁

至临安应试。

绍兴十一年辛酉（一一四一）十七岁

绍兴十二年壬戌（一一四二）十八岁

学作诗，从曾几游。

绍兴十三年癸亥（一一四三）十九岁

以试南省至临安。

绍兴十四年甲子（一一四四）二十岁

上元在临安，从舅光州通守唐仲俊招观灯。与唐氏结婚，盖在此时。

绍兴十五年乙丑（一一四五）二十一岁

绍兴十六年丙寅（一一四六）二十二岁

与唐氏仳离，继娶王氏，当在此年前后。

绍兴十七年丁卯（一一四七）二十三岁

父宰卒，年六十岁。

绍兴十八年戊辰（一一四八）二十四岁

长子子虡生。

绍兴十九年己巳（一一四九）二十五岁

绍兴二十年庚午（一一五〇）二十六岁

仲子子龙生。

绍兴二十一年辛未（一一五一）二十七岁

三子子修生。

绍兴二十二年壬申（一一五二）二十八岁

绍兴二十三年癸酉（一一五三）二十九岁

赴锁厅试。陈之茂为两浙转运司考试官，时秦桧孙埙以右文殿修撰来就试，直欲首送，之茂得务观文卷，擢置第一，秦氏大怒。

绍兴二十四年甲戌（一一五四）三十岁

试礼部，主试复置务观前列，为秦桧黜落。

绍兴二十五年乙亥（一一五五）三十一岁

务观初娶唐氏，于其母夫人为姑侄，伉俪相得而弗获其姑，遂至离异。唐后改适同郡赵士程。一日，相遇于禹迹寺南之沈氏小园，怅然久之，赋词题于园壁。（宋周密《齐东野语》卷一以为所题即《钗头凤》词，“实绍兴乙亥岁”；宋陈鹄《耆旧续闻》卷十，则云曾亲见于沈园壁间，乃“辛未三月题”。辛未为绍兴二十一年，前此四年。详见本词笺。）

绍兴二十六年丙子（一一五六）三十二岁

四子子坦生。

绍兴二十七年丁丑（一一五七）三十三岁

绍兴二十八年戊寅（一一五八）三十四岁

秦桧死，始除右迪功郎福州宁德县主簿。时处州朱孝闻景参为尉，二人情好甚笃。

绍兴二十九年己卯（一一五九）三十五岁

调官为福州决曹。

秋晚，与朱景参会于福州北岭岭下僧舍，赠以《青玉案》（西风挟雨声翻浪）词。

绍兴三十年庚辰（一一六〇）三十六岁

正月，别福州北归。

五月，以荐者除敕令所删定官。

绍兴三十一年辛巳（一一六一）三十七岁

七月癸未，迁大理司直，兼宗正簿。

冬以敕令所罢，返里一行。复入都，官于玉牒所。

绍兴三十二年壬午（一一六二）三十八岁

六月，孝宗即位。

九月十一日，诏敕令所可改为编类圣政所。务观首预其选，除枢密院编修官，兼编类圣政所检讨官。与范成大、周必大等同官。

史浩、黄祖舜荐务观善词章，谙典故。召见，赐进士出身。

孝宗隆兴元年癸未（一一六三）三十九岁

五月癸巳，除左通直郎通判镇江府。

自都还里中。

隆兴二年甲申（一一六四）四十岁

二月己巳，到镇江通判任。

秋日，知镇江府事方滋邀客游多景楼，赋《水调歌头》（江左占形胜）词，张孝祥书而刻之崖石。

闰十一月壬申，韩元吉以新番阳守来镇江省亲。二人别已逾年，相与道故，甚乐。

乾道元年乙酉（一一六五）四十一岁

正月辛亥，元吉以考功郎征。赋《赤壁词》（禁门钟晓）词简之，招与同游金山。又赋《浣沙溪》（懒向沙头醉玉瓶）词和元吉韵，乃元吉行前之作。

七月，改任通判隆兴军事。将离，赋《满江红》（危堞朱栏）词。同官祖饯于丹阳浮玉亭，赋《浪淘沙》（绿树暗长亭）词。

冬日，于进贤道上见梅，赋《定风波》（欹帽垂鞭送客回）词，赠王伯寿。

乾道二年丙戌（一一六六）四十二岁

正月，第五子子约生。

以言官弹劾谓其“交结台谏，鼓唱是非，力说张浚用兵”。免归。离南昌日，赋《恋绣衾》（雨断西山晚照明）词赠别。

始卜筑镜湖之三山，赋《鹧鸪天》（家住苍烟落照间、插脚红尘已是颠、懒向青门学种瓜）词三首。

时方滋为两浙转运副使，携妓过访，为赋《采桑子》（三山山下闲居士）词。

自书《大圣乐》（电转雷惊）词。

乾道三年丁亥（一一六七）四十三岁

乾道四年戊子（一一六八）四十四岁

乾道五年己丑（一一六九）四十五岁

十二月六日得报，以左奉议郎差通判夔州军州事。方久病，未堪远役，谋以明年夏初离乡里。

乾道六年庚寅（一一七〇）四十六岁

闰五月十八日，离山阴赴夔州通判任。

十月二十七日，至夔州。成《入蜀记》六卷。

时济南王伯庠知州事。冬日，赋《满江红》（疏蕊幽香）词，催伯庠寻梅之集。立春日，赋《感皇恩》（春色到人间）词，贺伯庠生日。

乾道七年辛卯（一一七一）四十七岁

八月，知州事王伯庠移牧永嘉，赋《蓦山溪》（元戎十乘）词送行。

立春日，赋《木兰花》（三年流落巴山道）词。

乾道八年壬辰（一一七二）四十八岁

枢密使王炎宣抚四川，驻汉中，辟幕府，以左承议郎权四川宣抚使司干办公事兼检法官。正月，自夔州启行赴南郑。

途经果州，临离，赋《临江仙》（鸠雨催成新绿）词。

宿葭萌驿，赋《鹧鸪天》（看尽巴山看蜀山）词。

寒食前抵益昌，去时赋《蝶恋花》（陌上箫声寒食近）词。

三月，抵南郑。春末，赋《望梅》（寿非金石）词。

夏，赋《浣沙溪》（浴罢华清第二汤）词，乃席上赠妓之作。

九月，宣抚使王炎召赴都堂治事，幕僚皆散去，改除成都府安抚司参议官。十一月二日，自汉中适成都。

途中再宿葭萌驿，赋《清商怨》（江头日暮痛饮）词。

左绵道中，赋《齐天乐》（角残钟晚关山路）词。

岁暮，始达成都。

乾道九年癸巳（一一七三）四十九岁

初至成都，赋《汉宫春》（羽箭雕弓）词。

正月，王炎罢枢密使，以观文殿学士提举临安府洞霄宫。赋《夜游宫》（独夜寒侵翠被）词寄慨。

与蜀中名士谭季壬缔交。

是春权通判蜀州事。未几，自蜀州暂还成都。

知成都府叶衡改知建康府，赋《鹧鸪天》（家住东吴近帝乡）词送行。

夏季，摄知嘉州事。路经眉山，识隐士师浑甫。

赋《乌夜啼》（檐角楠阴转日）词，题嘉州东堂。

赋《蝶恋花》（水漾萍根风卷絮）词怀眉山旧游。

淳熙元年甲午（一一七四）五十岁

春，离嘉州，还蜀州任。

州署西偏有西湖，以为栖迟游憩之所，赋《苏武慢》（澹霭空蒙）词。

冬，摄知荣州事。取道青城，游丈人观，夜登玉华楼，赋《木兰花慢》（阅邯郸梦境）词。

第六子子布生。

游龙洞，赋《蓦山溪》（穷山孤垒）词。

赋《好事近》（羁雁未成归）词寄张真甫成都。

除夕，得制置司檄，除朝奉郎成都府路安抚司参议官，兼四川制置使司参议官。

淳熙二年乙未（一一七五）五十一岁

正月七日，游龙洞，赋《齐天乐》（客中随处闲消闷）词。

小宴城北双溪上之横溪阁，赋《沁园春》（粉破梅梢）词。

赋《水龙吟》（尊前花底寻春处）词怀妓。荣州郡治之西，因子城作楼观，曰高斋，下临山村。留荣七十日，被命参成都戎幕。临行，赋《桃源忆故人》（斜阳寂历柴门闭）词。

正月十日，别荣州，于应灵道中回顾高斋，又赋《桃源忆故人》（栏干几曲高斋路）词。

得从兄升之讣。在此前曾赋《渔家傲》（东望山阴何处是）词寄升之。

六月，敷文阁直学士范成大来知成都府权四川制置使，延任幕僚。宾主唱酬，人争传诵。

秋，赋《南歌子》（异县相逢晚）词，送周机宜之益昌。

淳熙三年丙申（一一七六）五十二岁

夏初，免官。

六月，得领祠禄，主管台州桐柏山崇道观。

人讥其颓放，因自号放翁。

青城山人来成都，淳熙元年冬识于山中丈人观者。赋《乌夜啼》（我校丹台玉字）词赠之。

淳熙四年丁酉（一一七七）五十三岁

六月，范成大还朝，送至眉州。

得都下八月书报，差知叙州军州事。

淳熙五年戊戌（一一七八）五十四岁

师浑甫卒，前此曾赋《夜游宫》（雪晓清笳乱起）记梦词寄之。

广都宇文绍奕去邛州任来成都，和其《好事近》词，作（客路苦思归）一首。

正月，孝宗念务观在外日久，趣召东归。

按务观自乾道六年入蜀，至淳熙五年东归，在蜀首尾共历九载。其蜀中词作年可考者举如上，作年莫考者分类写目于后，以俟再考：

代人作，有《朝中措》（怕歌愁舞懒逢迎）词，代谭季壬赠妓。游宴之作，有《汉宫春》（浪迹人间）；《柳梢青》（锦里繁华）词，张园赏海棠作，园为故蜀燕王宫，海棠之盛，为成都第一；《月上海棠》（斜阳废苑朱门闭）词，成都城南蜀王旧苑赏梅作；《水龙吟》（摩诃池上追游路）词，春日游摩诃池作。怀归之作，有《感皇恩》（小阁倚秋空）词。

赠妓之作，有《鹧鸪天》（南浦舟中两玉人）词，薛公肃家席上作。又有《桃源忆故人》（城南载酒行歌路）词。

咏物之作，有《鹊桥仙》（茅檐人静），夜闻杜鹃词。

别成都，再游眉州，至泸州，自涪州、忠州、万州放船出峡。

在忠州，州守王某招宴，席上赋《玉蝴蝶》（倦客平生行处）词。

江行途中，赋《南乡子》（归梦寄吴樯）词，又赋《好事近》（湓口放船归）词。

将抵行在，赋《蝶恋花》（桐叶晨飘蛩夜语）词。

秋抵行在，召对，除提举福建常平茶盐公事。赴任前，返里一行，赋《好事近》（岁晚喜东归、华表又千年）、《沁园春》（孤鹤归飞）、《绣停针》（叹半纪）、《风入松》（十年裘马锦江滨）诸词。

冬，赴建安任。

幼子子遹生。

淳熙六年己亥（一一七九）五十五岁

秋季，离建安任。

途中奏乞奉祠，留衢州皇华馆待命。

改除朝请郎提举江南西路常平茶盐公事。

十二月，到抚州任。

淳熙七年庚子（一一八〇）五十六岁

十一月，被命诣行在所。由弋阳取道衢州，至严州寿昌县界，得旨，许免入奏，仍除外官。陆行至桐庐，始泛江东归。旋为给事中赵汝愚所劾，遂奉祠。

淳熙八年辛丑（一一八一）五十七岁

淳熙九年壬寅（一一八二）五十八岁

除朝奉大夫，主管成都府玉局观。

淳熙十年癸卯（一一八三）五十九岁

淳熙十一年甲辰（一一八四）六十岁

淳熙十二年乙巳（一一八五）六十一岁

西兴赠别，赋《柳梢青》（十载江湖）词。

淳熙十三年丙午（一一八六）六十二岁

春，除朝请大夫，权知严州军州事。

按淳熙七年冬，奉祠家居，至本年春起知严州，其间留居山阴历五年余。其在山阴赋词多无作年可考，兹写目于后，以俟再考：

《好事近》（挥袖上西峰、小倦带余酲、风露九霄寒、挥袖别人间、觅个有缘人、秋晓上莲峰、平旦出秦关、混迹寄人间）。

《乌夜啼》（世事从来惯见、素意幽栖物外、园馆青林翠樾、从宦元知漫浪、纨扇婵娟素月）。

《洞庭春色》（壮岁文章）。

《桃源忆故人》（一弹指顷浮生过）。

《豆叶黄》（春风楼上柳腰肢、一春常是雨和风）。

《菩萨蛮》（江天淡碧云如扫、小院蚕眠春欲老）。《诉衷情》（当年万里觅封侯、青衫初入九重城）。

《生查子》（还山荷主恩、梁空燕委巢）。

《破阵子》（仕至千钟良易、看破空花尘世）。

《点绛唇》（采药归来）。

《一落索》（满路游丝飞絮、识破浮生虚妄）。

《杏花天》（老来驹隙骎骎度）。

《太平时》（竹里房栊一径深）。

《恋绣衾》（不惜貂裘换钓篷、无方能驻脸上红）。

《蝶恋花》（禹庙兰亭今古路）。

七月三日，到严州任。

淳熙十四年丁未（一一八七）六十三岁

刻成《剑南诗稿》二十卷，凡二千五百余首。知建德县事眉山苏林编次，括苍郑师尹为之序。

冬夜，灯下读张志和《渔歌》，因怀山阴故隐，追拟《渔夫》五首（石帆山下雨空蒙、晴山滴翠水挪蓝、镜湖俯仰两青天、湘湖烟雨长莼丝、长安拜免几公卿）。

《鹊桥仙》（华灯纵博、一竿风月）二词，皆严州任上作，姑列于此。

淳熙十五年戊申（一一八八）六十四岁

严州任满，七月十日抵家。

八月下浣，自书《长相思》（云千重、桥如虹、面苍然、暮山青、悟浮生）五首。

冬，除军器少监，入都。

淳熙十六年己酉（一一八九）六十五岁

二月，光宗即位。

除朝议大夫、礼部郎中。

《鹧鸪天》（杖屦寻春苦未迟）词似作于是年春。

炊熟日，作《长短句序》，谓：“少时汩于世俗，颇有所为。晚而悔之，然渔歌菱唱，犹不能止。”并有“今绝笔已数年”之语。

七月，兼实录院检讨官。

赋《南乡子》（早岁入皇州）词。

十一月二十八日，为谏议大夫何澹所劾，诏罢官，返故里。

光宗绍熙元年庚戌（一一九〇）六十六岁

除中奉大夫，提举建宁府武夷山冲祐观。

绍熙二年辛亥（一一九一）六十七岁

绍熙三年壬子（一一九二）六十八岁

游禹迹寺南沈氏园。四十年前尝题小阕壁间，今园已易主，见旧词石刻于壁。怅然赋诗。

绍熙四年癸丑（一一九三）六十九岁

绍熙五年甲寅（一一九四）七十岁

《谢池春》（壮岁从戎、贺监湖边、七十衰翁）词三首，作于是年前后。

宁宗庆元元年乙卯（一一九五）七十一岁

名读书室曰老学庵。

庆元二年丙辰（一一九六）七十二岁

庆元三年丁巳（一一九七）七十三岁

庆元四年戊午（一一九八）七十四岁

庆元五年己未（一一九九）七十五岁

五月，上章请老致仕。七月，拜致仕敕。

庆元六年庚申（一二〇〇）七十六岁

嘉泰元年辛酉（一二〇一）七十七岁

嘉泰二年壬戌（一二〇二）七十八岁

五月，朝廷以孝宗、光宗两朝实录及三朝史未就，宣召以元官提举佑神观兼实录院同修撰兼同修国史，免奉朝请。六月十四日入都。十二月，除秘书监。以韩侂胄方欲伐金，起用抗金诸名流也。

嘉泰三年癸亥（一二〇三）七十九岁

正月，除宝谟阁待制。

四月，为韩侂胄作《阅古泉记》。

韩侂胄招游宴，出所爱四夫人，擘阮琴起舞，因索词。为赋词有“飞上锦裀红绉”之语。

以《孝宗实录》、《光宗实录》成，上疏请守本官致仕，不允；再上札子，始得敕，除提举江州太平兴国宫。五月十四日，离行在归。

嘉泰四年甲子（一二〇四）八十岁

开禧元年乙丑（一二〇五）八十一岁

开禧二年丙寅（一二〇六）八十二岁

开禧三年丁卯（一二〇七）八十三岁

晋封渭南伯。

嘉定元年戊辰（一二〇八）八十四岁

嘉定二年己巳（一二〇九）八十五岁

春季被劾，落宝谟阁待制。

十二月二十九日逝世。临终，赋《示儿》诗。





后记


四十年前，予讲诵杭州之江大学，属苏州彭重熙为《放翁词笺》，尝刊布于《之江中国文学报》。二十年前，四川刘遗贤来从予于杭州大学，别去时，成《放翁词注》。一九六三年复属上海吴熊和增删写定为此编，其致力尤勤于彭、刘，故所获亦特多。然不可没二君前导之功，爰记之如此。重熙工词善书，不通音问数十年矣。一九八〇年八月夏承焘。


订补后记


夏承焘、吴熊和《放翁词编年笺注》初版于一九八一年，以考订翔实、笺注精审而著称，虽历三十余载，至今仍为陆游词研究之基本文献及最重要之整理成果。本次增订，其补苴罅漏者，略有如下数端：

一、补笺及补校。如《钗头凤》词“黄縢酒”条补陈师道、王珪二诗；《青玉案》词“朱景参”条，据《浙江通志》补其籍贯；《好事近》词“张真甫”条据《南宋馆阁录》及张氏《补夔州大晟乐记》等补考张震籍贯及仕履；《朝中措》词“谭德称”条据《南湖集》、《诚斋集》及《剑南诗稿》补考谭氏仕履及卒年；《蝶恋花》词“小益”条据《太平寰宇记》、《齐天乐》词“左绵”条据《方舆胜览》补其得名之由来等。部分词作据《词系》等书所引略加补校。

二、辑评。搜讨宋元明清以来各类词选、词评、词话、序跋、论词绝句之中有关放翁词之评论、解说，分附各词之后，以供学者参证。

三、总评。汇辑历代词论家关涉放翁词之总体评价者，及放翁《渭南文集》中如《徐大用乐府序》、《跋金奁集》等数篇词论文字，隶于书末为总评及附录。

四、增补序跋。如放翁《长短句序》、毛斧季跋、郑文焯《放翁词跋》等。

数十年来，陆游诗文及生平家世之研究，成果斐然，于推进放翁词研究颇有助益。如本书《钗头凤》编年从旧说定为山阴游沈氏园遇唐氏作，而夏承焘先生于其《天风阁学词日记》中即曾谓《钗头凤》乃蜀中作，吴熊和师则进而提出《钗头凤》与唐婉、沈园无涉之见解，甚为学界所重。然瞿禅翁仙逝已久，前辈撰述，自有体例，非后学所敢轻议。为保存著作原貌，本次订补，于放翁词之编年及次第，仍其旧贯，以示谨重。

本书订补，受吴熊和师委托及指点，并得夏承焘先生遗属吴常云先生支持，上海古籍出版社马颢、查明昊诸先生尤费心力，谨一并致谢。

陶 然

二〇一二年五月

谨识于浙江大学

