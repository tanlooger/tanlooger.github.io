李清照集笺注 - 李清照、徐培均
　卷一 词
　　点绛唇
　　鹧鸪天 桂
　　浣溪沙
　　渔家傲
　　减字木兰花
　　浣溪沙 闺情
　　如梦令
　　怨王孙
　　一剪梅
　　玉楼春 红梅
　　庆清朝
　　行香子
　　南歌子
　　多丽 咏白菊
　　如梦令
　　青玉案
　　新荷叶
　　忆秦娥
　　醉花阴
　　凤凰台上忆吹箫
　　浣溪沙
　　浣溪沙
　　点绛唇
　　念奴娇
　　木兰花令
　　蝶恋花
　　蝶恋花 昌乐馆寄姊妹
　　殢人娇 后庭梅花开有感
　　蝶恋花 上巳召亲族
　　小重山
　　添字丑奴儿 芭蕉
　　青玉案 用黄山谷韵
　　鹧鸪天
　　菩萨蛮
　　临江仙
　　临江仙
　　诉衷情 枕畔闻梅香
　　满庭芳 残梅
　　浣溪沙
　　山花子
　　浪淘沙
　　孤雁儿
　　清平乐
　　渔家傲
　　菩萨蛮
　　好事近
　　长寿乐 南昌生日
　　武陵春
　　转调满庭芳
　　永遇乐 元宵
　　怨王孙
　　山花子
　　声声慢
　　补遗
　　忆王孙
　　春光好
　　河传 梅影
　　七娘子
　　忆少年
　　玉楼春
　　存疑辨证
　　瑞鹧鸪 双银杏
　　生查子
　　浣溪沙
　　丑奴儿 夏意
　　鹧鸪天
　　浪淘沙
　　品令
　　佚句 四则
　卷二 诗
　　春残
　　浯溪中兴颂诗和张文潜 （二首）
　　分得知字
　　感怀
　　晓梦
　　咏史
　　偶成
　　上枢密韩公工部尚书胡公 （二首）并序
　　乌江
　　夜发严滩
　　题八咏楼
　　皇帝阁春帖子
　　贵妃阁春帖子
　　皇帝阁端午帖子
　　皇后阁端午帖子
　　夫人阁端午帖子
　　补遗
　　题砚诗
　　佚句 十四则
　　存疑佚句 一则
　卷三 文
　　词论
　　祭赵湖州文
　　投翰林学士綦崈礼启
　　金石录后序
　　打马图经序
　　打马赋
　　打马图经命词
　　汉巴官铁量铭跋尾注
　　贺人孪生启
　　琴铭
　附录
　　附录一 李清照年谱
　　附录二 传记序跋
　　附录三 总评
　　后记







李清照集笺注［宋］李清照著 徐培均笺注







自序


山东博物馆研究员于中航先生从考察文物的角度研究李清照，常常有所发现，然犹感“李清照作品传世无多，研究者颇众，要深入研究，有更多创获，的确不易”¹。这是出自一位诚实的学者之口的甘苦之言，我也有同感。

如何深入研究李清照，是摆在词学界面前一个亟待解决的问题。她的词谈来谈去不过五十阕左右，她的诗也仅存十四首，文还不足十篇。在如此之少的文本中，要把李清照研究推向更高的层次，委实存在很大的难度。现在我接受上海古籍出版社的稿约，撰写此书，不能故步自封，既要吸纳历代学者（包括今人）的研究成果，也应力求百尺竿头，更进一步。

那么，应该怎样从事这项工作呢？龙榆生师在漱玉词叙论中说：“吾人欲知漱玉词之全部风格，一面自当于其作品加以极精深之玩味；至其性格与环境，亦不容忽略。”²龙先生尤重“从后者推论之”。遵循先生的教导，我想从以下两方面着手。

第一，找更好的版本。有关李清照集的宋刊本，原有多种³，但历尽沧桑，早已失传。现存作品，都是明 清以来学者从历代选本和笔记中纂辑而成。最早的辑本，是崇祯三年（一六三〇）常熟 毛晋 汲古阁刊诗词杂俎中的漱玉词一卷，自云系据洪武三年（一三七〇）钞本，收词仅十七阕。后来毛氏另有钞本漱玉词一卷，作为汲古阁未刻词之一种。此本自如梦令至多丽，共四十九阕，远远溢出杂俎本。这是收李清照词最多的钞本，可惜罕有人知。除赵万里校辑宋金元人词本漱玉词摊破浣溪沙及品令词末案云“汲古阁未刻本漱玉词收之”，他人皆未见。王仲闻（学初）李清照集校注附李清照事迹作品考云：“另有汲古阁未刻本漱玉词，清末王鹏运、况周颐曾见之，今不知何在。”王璠李清照辑本论略云：“毛氏又从花草粹编等书辑得李清照词若干首，拟重订刊行，此即所谓‘汲古阁未刻本漱玉词’也……然其本今亦不知所在。”⁴香港中文大学 饶宗颐教授词籍考允称博洽，然漱玉词条目之下，也未著录此本。可见它是一个异常罕见因而又非常珍贵的本子。笔者有幸，承日本 东北大学 村上哲见教授以东京 大仓文化财团所藏彭氏 知圣道斋钞汲古阁未刻词本漱玉词复印件慨然相赠，同时见赠的还有承他复印的日藏清 汪玢辑、劳权手校、道光二十年刊漱玉词汇钞（今藏日本 东京 静嘉堂文库）⁵。其中自凤凰台上忆吹箫至浪淘沙，凡四十四阕，前十七阕自毛晋杂俎本移录，其余从下列词选增补：阳春白雪一阕，梅苑六阕，乐府雅词十六阕，词林万选三阕，钦定历代诗余一阕，中有简单的笺注，并有劳权墨校，最后附有劳权补钞七阕，即全芳备祖二阕、御选历代诗余五阕。连上合计五十一阕，比未刻词本又多二阕。此外，笔者又从上海图书馆借阅善本清 沈瑾钞漱玉词（附诗文）一卷。瑾，字公周，署“庚寅秋”，盖道光十年（一八三〇）秋也。自南歌子以下至雨中花，共三十八首。前有小序，后有跋。词后附诗六首、文六篇，末附轶事四则。迄今为止，未见有人引用。

王仲闻先生李清照集校注，搜罗不可谓不广，校证不可谓不精，但对以上三种版本皆未曾寓目。本书许多地方，不能不借鉴王著，但亦力求补苴罅漏，有所突破。即在版本一端，今词作以知圣道斋钞汲古阁未刻词本为底本（词序则依创作年月重新编排），辅以汪玢辑劳权手校本、沈瑾手钞本及他本，相互参校。这也是王著所不曾做过的，可为读者提供一个新的视野。

第二，在考证方面下些功夫。时贤研究李清照，在理论探讨、艺术鉴赏等方面，写了不少文章和论著。二十世纪下半叶，李清照曾作为词学界一个研究的热点。在一九五七年至一九六二年这一阶段，学者受前苏联学术思想的影响，根据唯物主义的反映论及现实主义与批判现实主义文艺理论，用阶级分析的方法研究李清照的作品和思想。争论的焦点在于：李清照词和诗（重点是词）的思想感情是否健康，是否反映了爱国主义和社会的本质规律。由于讨论的双方对爱国主义的理解不同，有的认为抒写故国之思和乡土之情已体现了爱国主义，有的则坚持要有反抗压迫、保卫家乡的行为才算爱国主义。在这样的背景下出现的文学史和论文褒贬不一，褒之者曰：“她这种由个人生活的今昔之感所引起的深愁，也就蕴含着国家兴衰之感的沉痛。这是一个具有爱国心的人所应有的沉痛。”⁶贬之者则曰：“她性格豪放，才华卓绝，但是贵族阶级的地位、封建文化教养，终使她只能做个维护正统伦常观念的作家。”⁷他们往往把文学艺术与社会意识形态等量齐观，并将词的艺术特质置之度外。十年动乱结束之后，学术界渐渐出现“百花齐放，百家争鸣”的繁荣景象。仅山东 济南编辑出版的李清照研究论文集，便有四种，从各个角度、各个侧面探讨李清照的思想和创作，有的考证李清照夫妇的家世与行踪，有的分析易安词的艺术特色，宏观与微观相结合，有了一定的广度与深度。这是应该予以充分肯定的。然而后出的文章，令人每感缺少新见和创见，甚至存在套话与空话，似有“理诎辞穷”之感。若是沿着这条路子走下去，个人深觉比较艰难，且易流于一般。因此不得不另辟蹊径，对李清照的生平和作品作一番考证。

考证，也称考据，是对古籍的文字音义和有关典章文物进行考核辩证。清代学者有感于宋 明理学的空疏，主张以实事求是的态度，追根溯源，阐明作品的本来意义，所以又称汉学、朴学，以别于宋学。清代 桐城派认为考据、义理、词章，都是研究国学的重要方法，三者不可缺一。当代国学大师钱钟书先生在给吾友黄克的信中对此也作了肯定，他说：“清人治学，以‘义理、词章、考据’鼎足。窃谓文学即‘词章’，而自有其考据：版本、生卒、来历是也，亦自有其义理，文艺理论是也。文心诗眼，赏新析异，斯则‘词章’之本份。”可惜今人多偏重义理、词章，而少用考据，致使考据几成一门绝学。

在词学研究史上，向来也是注重义理、词章，而少用考证，今人尤其如此。现在我撰写本书，试图以考据之法别开生面，效果如何，须由实践来检验。有关李清照的资料本不甚多，但通过她仅存的作品、她和她的丈夫赵明诚密切相关的活动、赵 李两家的交游和遭遇，也可找到许多旁证，廓清李清照的社会关系，了解她的性格与环境。特别是李清照身逢南北宋之交，时代剧变，社会动荡，作为现实中的人，不能不受到影响。所有这些，都或多或少地散布在文献典籍中间。只要我们肯下功夫爬梳剔抉，总会寻出一些蛛丝马迹，帮助我们理解她的生平和作品。

我从以上两方面着手，基本上弄清了李清照大部分作品的生活依据和来龙去脉。例如渔家傲（天接云涛连晓雾）一词，论者多不详作于何时何地，或谓宣和间作于莱州。然经我考证，它应作于建炎四年（一一三〇）春。是时金 兀朮率部南侵，宋高宗 赵构带领部分臣僚，由明州仓黄入海，前往温州和章安镇。清照因受“颁金”之诬，携铜器等物，欲向外廷投进，一路追随御舟。正因为亲身体验过海上航行的生活，所以才能在这首词中非常真切地表现出水天相接、星河欲转、千帆飞舞的境界。夏承焘先生认为李清照的“渔家傲是首豪放词，她用离骚、远游的感情来写小令，不但五代词中所没有，北宋词中也少见”⁸。为什么会如此？因为五代北宋词人们不曾体验过航海生活。同样，李清照在莱州时，也不曾航海，只是在静治堂中与赵明诚共同整理与鉴赏金石书画，所以那时她也不可能写出这首词。又如乌江一诗，又题作夏日绝句，论者只知作者借咏项羽讽刺南渡君臣，而不知何时何地所作。于中航先生经过考证，认为建炎三年夏，清照夫妇具舟上芜湖，路过乌江县 霸王祠吊项羽作此诗。其根据一是金石录后序，二是金石录卷七目录所著录的“唐西楚霸王祠堂颂”，很有说服力。我很感谢中航先生，他的廉先生序石刻考释和赵明诚题名和乡居青州考等学术论文，帮我解决了很多难题。本书中许多作品的时代背景，不少是从于先生的论文中得到启发。

确实如此，在文献不足征时，我们可以借助于题名与碑刻。对爱好金石书画的赵明诚夫妇，更宜采用这一方法。宋史 李格非传云：“妻王氏，拱辰孙女，亦能文。”于是后世便一直认为此即清照生母。然而这却是一个历史的误会。这个误会被近年出土的文物所粉碎了。据郑雍王拱辰夫人和义郡夫人薛氏墓志铭载：“孙女三人：长适左奉议郎、校对秘书省黄本书籍李格非。”⁹王拱辰凡两娶薛奎之女，前妻行八，卒赠平乐郡夫人，为欧阳修夫人之妹。邵氏闻见录卷八云：“王懿恪公 拱辰与欧阳文忠公同年进士……后懿恪、文忠同为薛简肃公子婿，文忠先娶懿恪夫人之姊，再娶其妹，故文忠有‘旧女婿为新女婿，大姨夫作小姨夫’之戏。”拱辰亦然，其后妻亦为平乐之妹，后封和义郡夫人。她生有七男：“长一人早夭。次正甫，奉议郎；次端甫，大理评事，并早卒。次三人皆夭。次晋明，今为右承事郎。”¹⁰看来适格非之孙女，或为晋明所出。

那么李格非是在何时娶拱辰孙女呢？墓志作于元祐八年七月，云其孙女“适左奉议郎、校对秘书省黄本书籍李格非”。案：此职宋史 李格非传失载，他人亦从未提及。据宋史 职官志四，元祐“五年，置集贤院学士并校对黄本书籍官员”，原注：“绍圣初，罢校对。”与格非先后列于苏门的秦观曾于元祐五年六月除秘书省校对黄本书籍，而格非此时官太学博士，其任黄本，应在元祐六年末至元祐八年，而续娶和义夫人之长孙女，恰在任黄本之时。这时李清照已经九岁或十岁了。她的成长，当有赖于继母的抚养和教育。

清照的生母，应是另一人。庄绰鸡肋编卷中云：“岐国公 王珪在元丰中为丞相，父准、祖贽、曾祖景图，皆登进士第……又汉国公 准子四房，孙婿九人：余中、马玿、李格非、闾丘籲、郑居中、许光疑、张焘、高旦、邓洵仁皆登科……曾孙婿秦桧、孟忠厚同时拜相开府。”按之李清臣王文恭公珪神道碑，则格非初娶者为珪之长女，早卒¹¹。可见清照幼年丧母，在她稚嫩的心灵上留下了深深的烙印，对她的性格，不无影响。

经过一番探索和考证，李清照的生平和作品的时代背景，已基本上理出一个眉目。我把这些一一落实到本书的校记、笺注和所附年谱中。在笺注的第一条中，着重说明作品的创作时间和背景。其余各条，除笺释辞语、典实外，力求结合有关史籍加以阐述。年谱一项，前人已出多种，如黄盛璋的赵明诚李清照夫妇年谱附于中华书局李清照集，一九六二年版、王仲闻的李清照事迹编年附于人民文学出版社李清照集校注，一九七九年版、于中航的李清照年谱台湾 商务印书馆一九九五年十一月初版。本书的年谱对它们都有所继承、有所借鉴，但也有所发明和发展。最大的特点是尽可能地将作品系年，让读者了解谱主的生活经历与创作道路。我想这对李清照的进一步研究，当能提供一个较为坚实的基础。

长江后浪推前浪，一代新人胜旧人。我已进入老境，相信后之来者必将超越前人，把李清照研究推向一个新的高峰。

是为序。

徐培均

庚辰仲冬于海上 岁寒居

【注】

¹一九九九年七月二十二日来信。

²词学季刊第三卷第一号，一九三六年三月。

³见本书附录李清照年谱。

⁴见词学第六辑，华东师范大学出版社一九八八年七月。

⁵另有复旦大学图书馆藏漱玉词汇钞一册，署“钱塘 汪玢 孟文笺”、“问蘧庐正本”，并有“王鹏运 况周颐同审定”章及“凭霄阁藏书记”印。篇目基本相同、唯多出浪淘沙（帘外五更风）与玉蠋新（溪源新腊后）两阕，后一阕系周邦彦词，故不录。

⁶中国社会科学院 文学研究所编中国文学史二宋代文学第六章第二节，人民文学出版社一九八〇年版。

⁷刘忆萱论李清照及其作品，见光明日报一九六一年九月十七日文学遗产。

⁸西溪词话十一李清照的豪放词，见浙江日报一九六二年四月十一日。

⁹见李献奇、郭引强编著洛阳新获墓志三三八、三三九页，文物出版社一九九六年版。

¹⁰同上。

¹¹宋 杜大珪名臣碑传 琬琰之集上卷八，见文渊阁四库全书 史部 传记类。





修订本自序


李清照被清人王士禛誉为婉约之宗，近半个世纪以来，更成为词学研究的热点，前有黄盛璋、王仲闻、黄墨谷、陈祖美，继之者则有邓红梅、吴惠娟、诸葛忆兵诸家，名家辈出，佳作如林，构成了当代词坛上一道靓丽的风景线。甚至远播海外，在欧 美也有专家从事李清照的研究。鄙人一向偏爱婉约词，既治秦观的淮海居士长短句，也治李清照的漱玉词，然而鱼与熊掌，势难兼得，二者之中，故对后者关注尤多。十几年前，我撰写了李清照集笺注，二〇〇二年，由上海古籍出版社纳入“中国古典文学丛书”付梓。本书问世，迄今已满十年。在这十年中，重印八次，深受读者青睐，还得到许多国内外专家的好评，如复旦大学 王运熙教授说：“这是迄今为止同类著作中材料最齐备、考证最细致的著作。”¹澳门大学 施议对教授也说：“一编在手，许多困扰，相信都可得以解除。”并称“其对于端正学风、改善文风，相信亦将发挥一定的作用”²。美国加州大学 圣巴巴拉校区 东亚研究系 艾朗诺（Ronald Egan）教授则以“权威性”的著作许之，并参考本书写了两篇论文和一本研究李清照的专著³。国内的研究者也或多或少受本书的影响，如苏州大学 王英志教授近年为凤凰出版社编选了李清照集一书，在前言中说，他“得惠于徐培均先生的李清照集笺注最多”。加拿大籍华裔词学家英国 皇家研究院院士叶嘉莹教授在阅拙作岁寒居吟草（初稿）后，称：“拜读先生大作，深感先生诗情雅意触处生发，钦赏无已。始知先生学术著作淮海居士长短句笺注及李清照集笺注之得有过人研究成果，固原有极深厚之创作实践功力在也。”⁴诸家的评论，既是一种鼓励，也是一种鞭策。但我不能安于现状，必须百尺竿头，更进一步。因此近十年来，不断检视全书，寻求缺失；又陆续搜集并积累资料，以备修订。现在机会终于来了，此书已到了续约期，即将重新出版。为了对读者负责，特作以下修订。

第一是“校记”。我对词作反复校对，参照各种版本，发现约有七十多处须加补充修改。复旦所藏经晚清词学大家王鹏运、况周颐“同审定”的由钱塘 汪玢笺的漱玉词汇钞，世所罕见，颇富学术价值，此次用以对校，便解决了许多问题，如浪淘沙（帘外五更风）一阕，即载于这本书，曾经王鹏运、况周颐两位大师的审定，可为李清照所作的又一权威性的佐证。又如怨王孙（草绿阶前），钦定词谱调作河传之“又一体”，作者署李清照。此可辟赵万里、王仲闻列为“存疑之作”之非。此外，指不胜屈，就不一一说明了。

第二是“笺注”。原版笺注部分，尚属翔实，然亦有疏漏之处。因为词“别是一家”，词之笺注，不应完全同于诗文，须有其独特的个性，做到别有会心，除了考证词之作年、本事以及诠释典实辞语之外，也应尽量以词证词，才能突出词的意境与韵味。如注诉衷情（枕畔闻梅香）一词，为了说明宋人有鬓插梅花的习俗，特加梅苑卷九无名氏西江月（蜡梅）中两句：“翠鬟斜插一枝香，似插蜂儿头上。”这样便让人感到栩栩如生、韵味盎然了。凡此约补注了三十五条之多。

第三是“辑评”。原版汇辑前人评语分为两种：“汇评”与“总评”。今“汇评”增八条，“总评”增十条。如“总评”中增加的适园论词二则，乃来自日本 宋词研究会所编的风絮杂志二〇〇九年第五号，系经南开大学 孙克强教授整理而成，国内尚未曾发表。其中第一条称“三李并重”，略谓“青莲笔挟飞仙，飘飘有凌云之气”；“后主哀思缠绵，尽是亡国之音”；“清照忧思凄怨，语多萧瑟”；所评且将各自的特色与词人命运相联系，在历代词评中可谓罕见。胡适是现代用新观点研究词学的代表人物，此次修订，在“汇评”与“总评”中各增一条他的评语，以企为李清照研究打开另一扇窗户。

第四是附录后人的和作。和作有助原唱的研究，因为原唱写得好，韵味优美，感情深永，打动了后人，所以才有人依韵酬和。可贵的是后人和漱玉词的，既不同于结社唱酬，也不同于友朋之间的应答；而是因为李清照词别饶风味，引起后人的关注与共鸣。清代是词学复兴时期，这一时期和漱玉词最多的是王士禛的衍波词，凡十六首；其次是彭孙遹的延露词，凡五首。王士禛论诗主神韵说，其所为词，也含有神韵。从他的和作来看，未始不受李清照的沾溉，甚至引起吴梅的称赞，说他那首和李清照的凤凰台上忆吹箫，“思深意苦，几欲驾易安而上之”⁵。清 谢章铤则称其蝶恋花（和漱玉词）中“郎似桐花，妾似桐花凤”二句，“最为擅名”⁶。陈廷焯也说：“此词绝雅丽，一时京师盛传，呼之为王桐花。”⁷由此可见，附录和词，既可见原唱在词史上的深远影响，也可从比较中了解各自的特色，相信对于促进词史与词学研究亦将有所裨益。故此次择要新增附录词五首，以供研究者参考。

第五是“年谱”。为了理清谱主与其亲属的关系，首先考核其父李格非的仕履。李格非究竟何时任京东提点刑狱，史无明文。今据济南 徐北文先生李清照原籍考⁸，谓在曲阜 孔林 思堂之东的北墙南起第一方石刻上，刻着：“提点刑狱历下 李格非，崇宁元年正月二十八日，率遹、迥、逅、迒、□恭拜林冢之下。”而宋史本传则说他本年七月罢提刑。这样便证明李格非任京东提刑至少达半年以上，而对李清照何时随父在历下（济南）居住以及她在历下时的活动，也提供了有力的旁证。至于李格非在党争中的态度，则从续资治通鉴长编卷四九八中征引了两条资料，分别系于绍圣四年和元符元年，从中可见他对新党章惇的执政，是心怀不满、势不两立的。其次，对清照的丈夫赵明诚，新增了谢逸的一首送赵德甫侍亲淮东诗，系于元符二年四五月间，就中可见其少年时代潇洒脱俗的风采，可见他与李清照不愧为志同道合、才气相当的贤伉俪。再次，就是李清照与秦桧夫妇的关系。根据庄绰鸡肋编与李清臣王文恭珪神道碑，李清照乃神宗时宰相王珪的外孙女，与宋史 李格非传所载“娶王拱辰孙女”有异，而秦桧妻王氏是王珪次子王仲山之女，故清照与桧妻实为表姊妹。这种关系是我首先发现并著录于本书初版年谱的。这次对秦桧夫妇何时北去金国、何时复归行在，也作了清理与增益。御医王继先南渡后，曾向李清照强行索购古器物，他之所以如此嚣张，是因为身后有高宗与秦桧作靠山。高宗南逃途中在扬州白昼淫乐，金兵突袭时受惊⁹，丧失生育能力，要靠他医治，故而他有恃无恐。就是这么个酷嗜聚敛的小人，却与秦桧之妻王氏“敘拜兄弟”¹⁰。绍兴二年，李清照因控告后夫张汝舟而入狱，唯得赵明诚表兄綦崈礼的援助，九日而罢。此时有权有势的秦桧夫妇却不闻不问，既未对王继先的索购加以阻挠或劝止；也未对李清照的入狱一施援手。这就足以证明他们之间在政治立场上是相互对立泾渭分明的。以上三点，是对年谱的重要补充。

第六，对补遗诗词的编次作了调整。补遗词六首，都来自永乐大典，有影印件作证，详见再版后记。但初版把它编在最后，书前又无目录，容易被读者忽略。因此这次将补遗诗词调至正文之后，以企形成统一的篇幅；又在目录中一一著录篇名，以便于读者查找；也便于统计。原先二〇〇二年初版的目录中，词只有五十三首，现增六首，共得五十九首；原来诗十六首，现增一首，共十七首。这样，李清照诗词总数便了然在目了。

此外在标点上也按照词谱做得更规范一些，但也作了相应的变通，如有些词原规定在押韵处皆作句号，往往会割裂词意，那就改为逗号，词意便连贯了。这种变通乃不得已而为之，为数虽不多，却是必要的。

古语云：“书到用时方恨少，事非经过不知难。”经过数十年的摸索，深知诗词笺注是一项艰巨的工程，而自己的学识还远远不够。在本书原版自序中曾引钱钟书先生的话说，清人治学重词章、义理与考据¹¹。笺注诗词不但要在义理上加以疏通，在词章上达到深入浅出，易懂易记，尤其重要的是考据。考据重实证，实证要资料，资料须搜集、须挖掘、须积累、须辨析真伪。它与义理的探求、词章的表达是相辅相成的，并具有相对的独立性。但三者相较，考据的生命力似乎更强。因此国学大师钱钟书先生既肯定了以上三种治学方法，又认为义理与考据相比，似乎稍逊一筹。他在读拉奥孔中说：“许多严密周全的思想和哲学系统经不起时间的推排销蚀，在整体上都垮塌了，但是它们的一些个别见解还为后世所采取而未失去时效。好比庞大的建筑物已遭破坏，住不得人、也唬不得人了，而构成它的一些木石砖瓦仍然不失为可资利用的材料。往往整个理论系统剩下来的有价值东西只是一些片段思想。”¹²至于考据的成果，尤其是那些言之成理持之有故的研究成果，却经得起“时间的推排销蚀”，成为长久的“可资利用的材料”。这是钱先生的真知灼见，也是我为之奋斗的目标，然而艺无止境，经这次修订之后，此书仍不免存在讹误，敬希广大读者多多指教。是所至盼！徐培均癸巳春于海上 岁寒居。

【注】

¹见拙著岁寒居论丛 师友赐教选录五〇九页，黄山出版社二〇一一年版。

²见拙著岁寒居论丛 师友赐教选录五一〇页、五一二页。

³论文为赵明诚远游时为什么不给他的妻子李清照写信，载复旦大学望道演讲录〇六三页，及散失与积累：明清时期漱玉词篇数增多问题，载中国韵文学刊二〇一二年第一期四〇—四六页。专著目前尚无中译本（编者按：该书中译本才女之累——李清照及其接受史，二〇一七年三月已由上海古籍出版社出版）。

⁴嘉莹教授二〇〇五年十月二十日来函，原件影印载拙著岁寒居吟草卷端。

⁵词学通论第九章。

⁶赌棋山庄词话。

⁷词则 闲情集。

⁸载齐鲁书社石头上的文献——曲阜碑文录一六九页。

⁹见建炎以来系年要录卷二十七。

¹⁰见宋史 佞幸 王继先传。

¹¹见本书自序第四页。

¹²见七缀集二十九页，上海古籍出版社一九八五年版。





卷一 词





点绛唇

点绛唇¹





蹴罢秋千²，起来慵整纤纤手³。露浓花瘦，薄汗沾衣透。 见客入来，袜刬金钗溜⁴。和羞走。倚门回首，却把青梅嗅⁵。

【校记】

此据日本 东京 大仓文化财团所藏彭氏 知圣道斋钞汲古阁未刻词本漱玉词（以下称底本），调下原注：“或作无名氏，此从词林。”词林，指明 杨慎所编词林万选，本词载卷四。又见上海图书馆藏清 沈瑾（公周）钞漱玉词（以下简称沈本）。续草堂诗余、词的、古今词统、古今诗余醉、花镜隽声、词汇题作“秋千”。词的又作周邦彦词。杨金本草堂诗余题作“佳人”，且误作苏轼词。清道光二十年杭州刊汪玢辑、劳权手校漱玉词汇钞（以下简称汪本），亦收此词，今藏日本 东京 静嘉堂文库。

赵万里校辑宋金元人词本漱玉词（以下称赵本）列入附录一“存疑”，案云：“词意浅薄，不似他作，未知升庵（杨慎）何据。”均案：此词写少女情怀，当为少年习作，似难与成年后词风相比。且王灼碧鸡漫志卷二称其“作长短句能曲折尽人意，轻巧尖新，姿态百出”，证之此词，如合符契，似应为清照所作无疑。

王仲闻李清照集校注（以下称王本）卷一亦附于存疑之作，注引赵万里案语后云：“按一九五九年出版之北京大学学生编写之中国文学史第五编第四章，断定此首为李清照作，评价颇高，恐未详考。词林万选中不可靠之词甚多，误题作者姓名之词，约有二三十首，非审慎不可也。”并对金绳武活字本花草粹编提出质疑云：“点绛唇‘蹴罢秋千’一首，明刊本花草粹编原不著撰人姓名，金氏改为李清照作，亦其一例。”并谓唐圭璋全宋词“颇受其累”。录此备考。

王璠点绛唇作者为李清照说认为“赵、王二氏之说，仅凭臆断，缺乏坚实依据，难以使人信服”。并云：“点绛唇一词，既始见于词林万选，它比杨金本草堂诗余早刊十一年，陈耀文花草粹编更在其后，几达四十年。而万选之辑，具有‘搜求隐僻’的特征……是故点绛唇的作者，自非李清照莫属了。”（见李清照研究论文选，上海古籍出版社一九八六年版）

〔沾衣〕他本皆作“轻衣”。“沾”字甚新。

〔见客入来〕历代诗余、金绳武本花草粹编作“见有人来”。案：钦定词谱卷四点绛唇，以冯延巳“荫绿围红”一首为正体，谓“后段第一句，赵鼎词‘美酒一杯’，‘一’字仄声”，与本词同。若作“见有人来”，则与苏轼“不用悲秋”一首后段起句“尚想横汾”平仄相同，此乃变体也。

【笺注】

¹词为少年时作，语本唐 韩偓偶见诗：“秋千打困解罗裙，指点醍醐索一尊。见客入来和笑走，手搓梅子暎中门。”

²蹴：踏。宋 郑奎妻孙氏春词：“秋千蹴罢鬓髿。”

³慵整：花间集鹿虔扆思越人：“珊瑚枕腻鸦鬟乱，玉纤慵整云散。”

⁴袜刬：仅穿袜子走路，写惶遽之状。南唐 李煜菩萨蛮：“刬袜步香阶，手提金缕鞋。”

⁵青梅句：晁冲之玉蝴蝶：“重来一梦，手搓梅子。煮酒初尝。”陈克浣溪沙：“牡丹花重鬓云偏，手挼梅子并郎肩。”又沈公述春怨 念奴娇：“恨别王孙，墙阴目断，手把青梅摘。”（见增修笺注草堂诗余卷下）以上诸例，或说明此词其来有自，或谓其影响之大。

【汇评】

明 钱允治续选草堂诗余卷上：曲尽情悰。

明 卓人月古今词统卷四徐士俊评：入若士紫钗记。

案：若士，明 汤显祖之号。其紫钗记写霍小玉与李益相爱故事，第六出堕钗灯影园林好曲云：“小立向回廊下，闲嗅着小梅花。”时梅梢下落一钗，被李益拾起。词统当指此。

明 潘游龙等古今诗余醉卷十二：（“和羞走”下）如画。

明 沈际飞草堂诗余续集卷上：片时意态，淫夷万变。美人则然，纸上何遽能尔！

清 贺裳皱水轩词筌：“无凭谙鹊语，犹得暂心宽。”韩偓语也。冯延巳去偓不多时，用其语曰：“终日望君君不至，举头闻鹊喜。”虽窃其意，而语加蕴藉。又贺方回用义山“无端嫁得金龟婿，孤负香衾事早朝”，为“不待宿酲消，马嘶催早朝”，亦有翻换。至无名氏“见客入来，袜刬金钗溜。和羞走。倚门回首，却把金钗嗅”，直用“见客入来和笑走，手搓梅子暎中门”二语演之耳。语虽工，终智在人后。

案：韩偓“无凭”二句，见香奁集幽窗。冯延巳词乃谒金门。义山即李商隐，诗题为有。贺方回名铸，词乃生查子。

清 李继昌左庵词话：李后主词：“烂嚼红茸，笑向檀郎吐。”李易安词：“倚门回首，却把青梅嗅。”汪肇麟词：“待他重与画眉，细数郎轻薄。”皆酷肖小儿女情态。

案：李后主词乃一斛珠。汪肇麟，盖清 康熙时汪懋麟兄弟辈，余不详。

唐圭璋读李清照词札记：且清照名门闺秀，少有诗名，亦不致不穿鞋而着袜行走。含羞迎笑，倚门回首，颇似市井妇女之行径，不类清照之为人。无名氏演韩偓诗，当有可能。





鹧鸪天 桂

鹧鸪天 桂¹





暗淡轻黄体性柔²，情疏迹远只香留³。何须浅碧轻红色，自是花中第一流。 梅定妒，菊应羞。画阑开处冠中秋。骚人可煞无情思，何事当年不见收⁴？

【校记】

此词底本失载，据汪本劳权补钞录入，原注：“全芳备祖十三。”赵本题作“桂花”，篇末注：“全芳备祖前集十三桂花门。”王本亦收之，所据亦为全芳备祖前集卷十三、二如亭群芳谱乐谱卷一、广群芳谱卷四十岩桂。

〔画阑开处〕王仲闻注：“二如亭群芳谱、广群芳谱作‘诗书闲处’。按李贺金铜仙人辞汉歌云：‘画栏桂树悬秋香，三十六宫土花碧。’此词正用其事，故曰‘画栏开处’。群芳谱不足据。”

【笺注】

¹黄墨谷重辑李清照集 漱玉词（以下称黄本）卷二列为“大观二年屏居乡里至建炎元年南渡以前之作”。陈祖美中国诗苑英华本李清照卷（以下注文引陈说出此书者不再标明）则云：“此首当系词人结婚前后不久所作……此词之旨，一则以桂花的色淡香浓，来比喻人的内在之美更为可贵……二则词中尚暗含不易读出的这样一种深层寓意，即词人自知李氏门第并不烜赫，比起朝廷中的诸多名公大臣，她一直认为其父祖的地位是低下的，就像自然界的岩桂，虽然其名位不能与御园中的‘浅碧轻红色’的牡丹、芍药相比，但它的清高脱俗、宜人香气，以及它作为中秋佳节应时之花又足以使它成为中秋之冠。”二说不妨并存，然细审词意，终觉肤浅，当为少年时所作。

²暗淡句：全芳备祖 桂花门引尔雅：“梫木，桂树也，一名木犀。花淡白，其淡红者谓之丹桂。黄花者能子，丛生岩岭间。”

³情疏句：谓桂花幽香飘自远处。宋 刘过桂枝香 观木犀有感寄吕郎中词：“是天公余香剩馥，怪一树香风，十里相续。”亦此意。

⁴骚人二句：屈原作离骚，此处骚人指屈原。可煞，诗词曲语辞汇释卷四：“可煞，犹云可是也，疑问辞。”并引此句为例。案：离骚遍引辟芷、秋兰、秋菊、芙蓉、芰荷以喻美德，清照以为未及桂花，故云“何事当年不见收”。与之同时之陈与义亦持此说，其清平乐 咏桂云：“楚人未识孤妍，离骚遗恨千年。”其实并非如此。离骚有云：“杂申椒与菌桂兮，岂惟纫夫蕙茝？”又曰：“矫菌桂以纫蕙兮，索胡绳之。”一再及桂。案菌桂亦岩桂之一种，见晋嵇含南方草木状。未审清照、与义何以如此说。





浣溪沙

浣溪沙¹





莫许杯深琥珀浓²，未成沉醉意先融。疏钟已应晚来风。瑞脑香消魂梦断³，辟寒金小髻鬟松⁴。醒时空对烛花红⁵。

【校记】

此词底本失载，据乐府雅词卷下录入，亦见汪本。

〔疏钟〕原本及他本俱脱此二字，此据文津阁四库全书本乐府雅词补。

〔辟寒〕汪本作“碎寒”，注：“碎，当作辟。”清 秦恩复本乐府雅词下作“碎寒”。非。

【笺注】

¹此词黄本卷一列入“大观元年以前之作”。陈祖美云“此首亦当是未婚少女所作闺情词”，并引吴熊和语曰：“是青春期因深闺寂寞而产生的一种朦胧而难以辨析的情绪……为这种情绪所困，心儿不宁，甚至醉也不成，梦也不成，不知如何排遣。”据此，姑置于元符年间。

²莫许句：莫许，陈祖美云：“当为‘莫诉’。‘许’、‘诉’形近而误。‘诉’有辞酒不饮之义，如韦庄除有离席诉酒诗，其菩萨蛮词‘莫诉金杯满’句，与清照此句词意相同。”甚是。琥珀，喻酒色。李白客中作：“兰陵美酒郁金香，玉碗盛来琥珀光。”

³瑞脑：即龙脑，香料名。今称冰片。段成式酉阳杂俎前集卷十八广动植之三木篇：“龙脑，香树，出婆利国，婆利呼为固不婆律。亦出波斯国。树高八九丈，大可六七围，叶圆而背白，无花实。其树有肥有瘦，瘦者婆律膏香。一曰瘦者出龙脑香，肥者出婆律膏也。在木心中，断其树劈取之，膏于树端流出，斫树作坎而承之。”又宋 叶廷珪香录云：“乃深山穷谷中千年老杉树，其枝干不曾损动者则有香，若损动则气泄无脑。”

⁴辟寒金：旧题晋 王嘉拾遗记卷七：“昆明国贡嗽金鸟，形如雀而色黄，羽毛柔密，常吐金屑如粟，铸之可以为器。此鸟畏霜雪，乃起小屋处之，名曰辟寒台。宫人争以鸟吐之金用饰钗佩，谓之辟寒金。故宫人相嘲曰：‘不服辟寒金，那得帝王心？’”案：旧唐书 舆服志载：“五品以上，金玉钿饰，用犀为簪，是为常服。”又岭南表异录云：“犀角为簪梳，尘不著发。”故知此处辟寒金系指涂金的犀角簪梳。

⁵醒时句：李煜玉楼春：“归时休放烛花红。”此处仅易三字，而情境已殊。





渔家傲

渔家傲¹





雪里已知春信至，寒梅点缀琼枝腻²。香脸半开娇旖旎³。当庭际，玉人浴出新妆洗⁴。 造化可能偏有意⁵，故教明月玲珑地⁶。共赏金樽沉绿蚁⁷。莫辞醉，此花不与群花比。

【校记】

此词录自底本，亦见汪本，原载宋 黄大舆梅苑卷九。

【笺注】

¹此词黄本卷二以为“大观二年屏居乡里至建炎元年南渡以前之作”，似未深考。又陈祖美云：“此首亦当作于词人出嫁前夕。其时她正豆蔻年华……其自矜自得之意，溢于言表，以梅自况之意甚明。”案：词系咏腊梅，宋时京洛间多植庭院。黄庭坚山谷内集卷五戏咏腊梅二首，宋 任渊注云：“山谷书此诗后云：‘京 洛间有一种花，香气似梅花，亦五出而不能晶明，类女功撚蜡所成，京 洛人因谓蜡梅。’”周紫芝竹坡诗话：“东南之有腊梅，盖自近时始。余为儿童时，犹未之见。元祐间，鲁直诸公方有诗。”益可证此词作于汴京。又此词风格尚欠老成，当为少年时作，时清照居汴京。祖美之说可从。

²琼枝：形容梅枝如玉。楚辞 离骚：“折琼枝以继佩。”宋 范成大范村梅谱谓腊梅“色酷似蜜脾”，故曰“腻”。

³娇旖旎：妩媚娇艳。花间集魏承班玉楼春：“艳色韶颜娇旖旎。”范村梅谱谓腊梅之一种：“经接花疏，虽盛开，花常半含，名磬口梅，言似僧磬之口也，最先开，色深黄如紫檀。花密香秾，此品最佳。”因“花常半含”故云“香脸半开”。

⁴玉人浴出：唐白居易长恨歌形容杨贵妃浴罢云：“春寒赐浴华清池，温泉水滑洗凝脂，侍儿扶起娇无力。”又陈鸿长恨歌传：“别疏汤泉，诏赐藻莹，既出水，体弱力微，若不任罗绮，光彩焕发，转动照人。”此以形容腊梅之娇弱媚态。

⁵造化：指大自然。庄子 大宗师：“今一以天地为大炉，以造化为大冶。”唐 杜甫望岳诗：“造化钟神秀，阴阳割分晓。”

⁶玲珑：晶莹明亮。李白玉阶怨：“却下水晶帘，玲珑望秋月。”

⁷绿蚁：古称酒面上之碎沫。白居易问刘十九诗：“绿蚁新醅酒，红泥小火炉。”





减字木兰花

减字木兰花¹





卖花担上²，买得一枝春欲放³。泪染轻匀，犹带彤霞晓露痕。 怕郎猜道，奴面不如花面好。云鬓斜簪，徒要教郎比并看⁴。

【校记】

此词录自底本，赵本列入附录一存疑。王仲闻云：“赵万里辑漱玉词云：‘案汲古阁未刻本漱玉词收之，染作点，词意浅显，亦不似他作。’按以词意判断真伪，恐不甚妥，兹仍作清照词，不列入存疑词内。”王说可从。

〔泪染〕底本“染”字旁注“点”。

【笺注】

¹词乃新婚后作。李清照金石录后序：“余建中辛巳，始归赵氏。时……侯年二十一，在太学作学生。”建中辛巳，即徽宗 建中靖国元年（一一〇一）。时清照年十八，故“闾巷荒淫之语，肆意落笔”（王灼碧鸡漫志卷二），尽情表现青春气息与新婚之乐。

²卖花担上：宋 孟元老东京梦华录卷七：“是月季春，万花烂熳，牡丹芍药，种种上市。卖花者以马头竹篮铺排，歌叫之声，清奇可听。”南宋迁都临安，犹存此风。蒋捷昭君怨卖花人云：“担子挑春虽小，白白红红都好。卖过巷东家，巷西家。 帘外一声声叫，帘里鸦鬟入报。问道买梅花，买杏花？”

³一枝春：即一枝花。南朝 陆凯赠范晔诗：“折梅逢驿使，寄与陇头人。江南无所有，聊赠一枝春。”黄庭坚刘邦直送早梅水仙诗：“欲问江南近消息，喜君赠我一枝春。”

⁴比并：唐 宋时俗语，犹相比。敦煌词苏幕遮：“莫把潘安，才貌相比并。”又内家娇：“任从说洛浦 阳台，漫将比并无因。”





浣溪沙 闺情

浣溪沙 闺情¹





绣面芙蓉一笑开²。斜飞宝鸭衬香腮³。眼波才动被人猜。 一面风情深有韵⁴，半笺娇恨寄幽怀。月移花影约重来⁵。

【校记】

原接底本同调词“髻子伤春慵更梳”一首之后。又见汪本（复旦藏汪本亦有之）。原无题，依林下词选卷一补。清 王鹏运 四印斋本注：“此尤不类，明明是淑真‘月上柳梢头，人约黄昏后’词意。盖既污淑真，又污易安也。”均案：“月上”二句，系欧阳修生查子词。赵本案云：“金瓶梅第三十回引上阕，不著撰人。诗词杂俎本漱玉词收之，‘面’作‘幕’，词意儇薄，不类易安他作。王鹏运已疑之，未详所出。”王本据此列入存疑之作。均案：赵万里因金瓶梅曾引此词，故以“词意儇薄”疑之，似不足据。今查金瓶梅词话本，无此词，唯章回本收之，词末注：“右调山花子。”系承明刊续草堂诗余之误。殊不知宋 王灼碧鸡漫志卷二云：“易安居士……作长短句能曲折尽人意，轻巧尖新，姿态百出，闾巷荒淫之语，肆意落笔。”可见清照此阕“词意儇薄”，亦其风格所致，不应存疑。全宋词作李清照词，是。

〔绣面〕历代诗余作“绣幕”。

〔斜飞〕历代诗余作“斜偎”。

【笺注】

¹此词盖建中靖国元年（一一〇一）新婚后作，与减字木兰花（卖花担上）风格相似，可参看。

²芙蓉：荷花。此喻少女面庞。白居易长恨歌：“芙蓉如面柳如眉。”又简简吟：“芙蓉花腮柳叶眼。”

³宝鸭：鸭形香炉。潜确类书：“金猊宝鼎鸭金凫，皆焚香器也。”唐 孙鲂夜坐诗：“坐久烟销宝鸭香。”斜飞宝鸭，谓炉中袅袅升起的香烟。

⁴韵：美丽、标致。宋 周煇清波杂志六：“宣和间，衣著曰韵缬，果实曰韵梅，词曲曰韵令……盖时以妇人有标致者为韵。”

⁵月移花影句：唐 元稹莺莺传莺莺寄张生明月三五夜诗：“待月西厢下，迎风户半开。拂墙花影动，疑是玉人来。”此用其意。又宋 王安石夜直诗：“春色恼人眠不得，月移花影上栏干。”

【汇评】

明 赵世杰古今女史卷十二：摹写娇态，曲尽如画。 评“眼波”句：更入趣。

明古今词统卷四徐士俊评：朱淑真云：“娇痴不怕人猜。”便太纵矣。

案：“娇痴”句，乃朱淑真清平乐词。

清 沈谦填词杂说：“唤起两眸清炯炯”、“闲里觑人毒”、“眼波才动被人猜”、“更无言语空相觑”：传神阿堵，已无剩美。

案：“唤起”句，乃周邦彦蝶恋花词。“闲里”句，乃张孝祥醉落魄词。“更无”句，乃毛滂惜分飞词。

清 贺裳皱水轩词筌：词虽以险丽为工，实不及本色语之妙。如李易安“眼波才动被人猜”、萧淑兰“去也不教知，怕人留恋伊”、魏夫人“为报归期须及早，休误妾，一春闲”、孙光宪“留不得，留得也应无益”、严次山“一春不忍上高楼，为怕见、分携处”，观此种句，觉“红杏枝头春意闹”尚书，安排一个字，费许大气力。

案：“去也”二句，乃小说人物萧淑兰词。“为报”三句，乃魏夫人（名玩）江城子词。“留不得”二句，乃花间集孙光宪谒金门词。“一春”二句，乃严仁（字次山）一落索词。“红杏”句，乃宋祁玉楼春词。

清 田同之西圃词说：词中本色语，如李易安“眼波才动被人猜”、萧淑兰“去也不教知，怕人留恋伊”、孙光宪“留不得，留得也应无益”、严次山“一春不忍上高楼，为怕见、分携处”，观此种句，即可悟词中之真色生香……盖词中雅俗字原可互相胜负，非文理不背，即可通用。此仅可为解人道也。

清 吴衡照莲子居词话卷二：易安“眼波才动被人猜”，矜持得妙；淑真“娇痴不怕人猜”，放诞得妙：均善于言情。

龙榆生漱玉词叙论：他如浣溪沙之“眼波才动被人猜”，吴衡照赞为“矜持得妙，善于言情”（莲子居词话），而王鹏运谓是他人伪托，以污易安（四印斋本漱玉词）。要之明诚在日，易安固一风流酝藉之人物，言语文字之间，亦复何所避忌？

【附】

清 王士禛浣溪沙 春闺和漱玉词：渐次红潮趁靥开。木瓜香粉印桃腮。为郎瞥见被郎猜。 不逐晨风飘陌路，愿随明月入君怀。半床梦待君来。





如梦令

如梦令¹





昨夜雨疏风骤。浓睡不消残酒。试问卷帘人²，却道海棠依旧。知否，知否？应是绿肥红瘦。

【校记】

此词录自底本，又见汪本、沈本。原载乐府雅词卷下。古今词统调下题作“春晚”，彤管遗编题作“暮春”，诗余画谱题作“春景”，草堂诗余别录前集题作“春晓”。

【笺注】

¹此词作于南渡前，写惜春之情，其中化用韩偓懒起（一作闺意）诗意。韩诗下半云：“昨夜三更雨，临明一阵寒。海棠花在否？侧卧卷帘看。”情景差相似。姑系于崇宁初。

²卷帘人：指正在卷帘之侍女。今人吴小如谓指其夫赵明诚（见北京出版社一九八八年诗词札丛二五八页）。案：唐 卢仝楼上女儿曲云：“谁家女儿楼上头，指挥婢子挂帘钩。”辛弃疾生查子 有觅词者为赋：“不见卷帘人，一阵黄昏雨。”宋 张枢瑞鹤仙：“卷帘人睡起，放燕子归来，商量春事。”可证“卷帘人”为婢子。释为赵明诚，似误。

【汇评】

宋 阮阅诗话总龟后集卷四十八丽人门：近时妇人能文词如李易安，颇多佳句。小词云：“昨夜雨疏风骤。浓睡不消残酒。试问卷帘人，却道海棠依旧。知否，知否？应是绿肥红瘦。”“绿肥红瘦”，此言甚新。（又见花庵词选卷十引）

宋 陈郁藏一话腴甲集卷一：李易安工造语，故如梦令“绿肥红瘦”之句，天下称之。余爱赵彦若剪彩花诗云：“花随红意发，叶就绿情新。”“绿情”、“红意”，似尤胜于李云。

明 张綖草堂诗余别录前集：韩偓诗云：“昨夜三更雨，今朝一阵寒。海棠花在否？侧卧卷帘看。”此词盖用其语点缀，结句尤为委曲精工，含蓄无穷之意焉，可谓女流之藻思者矣。

明 杨慎批点本草堂诗余卷一：此词较周词更婉媚。

明 李攀龙草堂诗余隽卷二眉批：语新意隽，更有丰情。 评语：写出妇人声口，可与朱淑真并擅词华。

明 蒋一揆尧山堂外纪：李易安又有如梦令云（词略），当时文士，莫不击节称赏，未有能道之者。

明 沈际飞草堂诗余正集卷一：“知否”二字，叠得可味。 “绿肥红瘦”，创获自妇人，大奇！

明 茅暎词的卷一：易安，我之知己也。今世少解人，自当远与易安作朋。

明古今词统卷四徐士俊评：花间集云：此词安顿二叠语最难。“知否，知否”，口气宛然。若他“人静，人静”、“无寐，无寐”，便不浑成。

案：“人静”乃宋 曹组词句，“无寐”乃秦观词句，调名皆为如梦令。

明 潘游龙古今诗余醉卷七：“知否”字，叠得妙。

清 王士禛花草蒙拾：前辈谓史梅溪之句法，吴梦窗之字面，固是确论；尤须雕组而不失天然。如“绿肥红瘦”、“宠柳娇花”，人工天巧，可称绝唱。若“柳腴花瘦”、“蝶凄蜂惨”，即工，亦“巧匠斫山骨”矣。

案：“柳腴花瘦”乃宋 汤恢八声甘州词句，“蝶凄蜂惨”乃宋 杨缵八六子词句。

清 张宗橚词林纪事卷十九引查初白（慎行）曰：可与唐庄宗（李存勗）如梦令叠字争胜。

清 黄苏蓼园词选：按：一问极有情，答以“依旧”，答得极澹，跌出“知否”二句来；而“绿肥红瘦”，无限凄婉，却又妙在含蓄。短幅中藏无数曲折，自是圣于词者。

清 陈廷焯白雨斋词话卷六：词人好作精艳语，如左与言之“滴粉搓酥”，姜白石之“柳怯云松”，李易安之“绿肥红瘦”、“宠柳娇花”等句，造句虽工，终非大雅。

案：左与言即左誉，“滴粉搓酥”，全篇不存。“柳怯云松”乃姜夔解连环词句。

又云韶集卷十：只数语中，层次曲折有味，世徒称其“绿肥红瘦”一语，犹是皮相。

又词则 别调集卷二：一片伤心，缠绵凄咽，世徒赏其“绿肥红瘦”一语，犹是皮相。

清 李继昌左庵词话：作词须用词眼，如潘元质之“燕娇莺姹”，李易安之“绿肥红瘦”、“宠柳娇花”，梦窗之“醉云醒月”，碧山之“挑云研雪”，梅溪之“柳昏花暝”，竹屋之“玉娇香怨”。

案：潘汾，字元质，其倦寻芳词云：“树色沉沉，春尽燕娇莺姹。”梦窗，吴文英之号，其解蹀躞词云：“醉云又兼醒雨。”此处盖误记。碧山，王沂孙号，“挑云研雪”，失调名，见陆辅之词旨引。梅溪，史达祖号，“柳昏花暝”，见双双燕。竹屋，高观国之号，其齐天乐云：“犹忆玉娇香软。”此处盖误记。

俞平伯唐宋词选释中卷：全篇淡描，结句着色，更觉浓艳显豁。

唐圭璋词学论丛 读李清照词札记：“绿肥红瘦”与孟浩然诗同妙……此词与诗所写，一样浓睡初醒，一样回忆夜来风雨，一样关心小园花朵，二人时代虽不同，诗与词体格虽不同，朴素与凝练之表现手法虽不同，但二人爱花心灵之美则完全一致，宜乎并垂不朽云。

缪钺灵溪词说 论李清照词：这大概都是少时所作，虽无深意，而婉美灵秀之致，非用力者所能及。

【附】

清 王士禛如梦令和漱玉词：帘额落花风骤。春思慵如中酒。久待不归来，解识相思如旧。堪否，堪否？坐尽宝炉香瘦。（见陈乃乾辑清名家词第三卷衍波词，下同）





怨王孙





帝里春晚¹，重门深院。草绿阶前，暮天雁断。楼上远信谁传？恨绵绵²。 多情自是多沾惹³。难拚舍。又是寒食也。秋千巷陌，人静皎月初斜，浸梨花⁴。

【校记】

底本原接同调词“梦断漏悄”一首之后。又见汪本、沈本。啸余谱卷四题作“春景”。赵本、王本列入附录存疑之作，不妥。钦定词谱卷十一调名作河传之又一体，作者李清照。在河传第一首调下注云：“李清照词有‘人静皎月初斜，浸梨花’句，更名月照梨花。”可证为李词。参见“梦断漏悄”一首校记。

〔谁传〕古今诗余醉作“难传”。

〔难拚舍〕草堂诗余评林、便读草堂诗余作“难弃舍”，误。

【笺注】

¹帝里：京城。杜甫寄彭州高三十五使君适三十韵：“无钱居帝里，尽室在边疆。”此指汴京。词乃写离情。金石录后序：“（婚）后二年，（明诚）出仕宦，便有饭疏衣，穷遐方绝域，尽天下古文奇字之志。”“后二年”，即指本年——崇宁二年（一一〇三）。此时清照独居帝里，时时忆念明诚，故云“楼上远信谁传？恨绵绵。”

²恨绵绵：白居易长恨歌：“天长地久有时尽，此恨绵绵无绝期。”

³沾惹：宋时口语，意为招惹，招引。柳永斗百花：“刚被风流沾惹，与合垂杨双髻。”

⁴皎月二句：谓月光如水，浸透梨花。宋 谢逸南歌子：“帘外一眉新月，浸梨花。”

【汇评】

明 李攀龙草堂诗余隽卷二眉批：以“多情”接“恨绵绵”，何组织之工！ 评语：此词可以“王孙不归兮，春草萋萋兮”参看。

明 杨慎批点草堂诗余卷二：评“多情”句：至情。

明古今词统卷七徐士俊评：元词多以“也”字叶成妙句，殆祖此。

明 沈际飞草堂诗余正集卷一：贺词“多情多感”独少此“难拚舍”三字。元人乐府率以“也”字叶成妙句，殆祖此。

案：“多情多感”乃宋 蔡伸柳梢青词，此处误作贺铸词。

清 王士禛花草蒙拾：“皎月梨花”，本是平平，得一“浸”字，妙绝千古，与“月明如水浸宫殿”同工。

案：“月明”句乃五代 王衍诗句。

清 陆昶历朝名媛诗词卷十一：易安以词擅长，挥洒俊逸，亦能琢炼。最爱其“草绿阶前，暮天雁断”，极似唐人。

【附】

清 王士禛怨王孙：碧天云晚，绿梧小院。帘额花轻，烟眉柳断。珠泪裹寄谁传？恨绵绵。 愁多自觉春相惹。怕相舍。则索厮守也。红窗刀尺初罢，银汉西斜，卜灯花。（和漱玉词）

清 彭孙遹怨王孙 春暮和李易安同阮亭：春阴晼晚，蔷薇庭院。谢女楼空，秦娥梦断。倩柳色把情传。结缠绵。 当初小喜将人惹。还抛舍。煞是无赖也。别来又过寒食，几树横斜，断肠花。





一剪梅

一剪梅¹





红藕香残玉簟秋，轻解罗裳²，独上兰舟³。云中谁寄锦书来⁴？雁字回时⁵，月满西楼⁶。 花自飘零水自流⁷。一种相思，两处闲愁。此情无计可消除，才下眉头，却上心头⁸。

【校记】

此词见乐府雅词卷下。录自底本，又见汪本、沈本。汪本调下题作“别愁”，唐宋诸贤绝妙词选（以下简称花庵词选）同。草堂诗余隽卷二题作“秋别”，草堂诗余后集卷下题作“离别”，彤管遗编续集卷十七调名作“一枝花”，清绮轩词选题作“闺思”。

清 张宗橚词林纪事卷十九曰：“此一剪梅变体也。前段第五句原本无‘西’字，后人所增。旧谱谓脱去一字者非。又按汲古阁 宋词，此词载入惜香乐府，恐误。”均案：钦定词谱卷十三赵长卿此调另有一首作“又一体”，注：“双调，五十九字，前段五句三平韵；后段六句三平韵。”词云：“霁霭迷空晓未收。羇馆残镫，永夜悲秋。梧桐叶上三更雨，别是人间一段愁。 睡又不成梦又休。多愁多病，当甚风流？真情一点苦萦人，才下眉尖，恰上心头。”末注：“此词前段结句七字。按李清照词：‘雁字来时月满楼。’又乐府雅词：‘明日从教一线添。’皆作七字句，与此同。盖一剪梅之变体也。旧谱谓李词脱去一字者非。”均案：李词既为双调，则上下结句式、字数应一致，故仍应以有“西”字为是。

又赵本案：“此阕别见赵长卿惜香乐府九。以校雅词，颇有异文：‘玉簟’作‘碧树’，‘轻解罗衾〔裳〕’作‘羞解罗襦’，‘独’作‘偷’，‘满’下有‘西’字，‘此情无计可消除’作‘酒醒梦断数残更’，‘才下眉头’作‘旧恨前欢’，‘却’作‘总’：疑出长卿手订。编者不察，遂误入赵集耳。”王本案曰：“惜香乐府误收之词颇多，编者刘泽未细考，恐见有手迹即录，而不知其非长卿自作之故。”均案：全宋词赵长卿词所收一剪梅同词谱，篇末注云：“以上惜香乐府卷九，从陆敕先校汲古阁本录出。”可见所据为善本，且将“红藕香残碧树秋”一首列入存目词，知其不可靠也。

〔罗裳〕续草堂诗余作“罗裙”。

〔谁寄〕古今别肠词选作“不见”。

〔回时〕词律作“来时”。

〔西楼〕四库本乐府雅词、花庵词选、古今词统等俱无“西”字。赵本注：“据诗余图谱、花草粹编、古今女史、词综补。”参见前引赵长卿词。清 秦恩复本乐府雅词注：“一本无‘西’字。”

〔花自〕便读草堂诗余、草堂诗余评林作“花月”；古今女史作“花落”。

〔两处〕林下词选作“两地”。

〔闲愁〕续草堂诗余作“离愁”；天籁轩词选作“凝愁”。乐府雅词曹元忠校：“明钞本无‘闲’字。”

〔才〕沈际飞草堂诗余注：“一作方。”

〔却〕同上沈际飞注：“一作又。”

【笺注】

¹元 伊世珍琅嬛记云：“易安结缡未久，明诚即负笈远游。易安殊不忍别，觅锦帕书一剪梅词以送之。”考易安金石录后序云：“后二年，出仕宦，便有饭疏衣綀，穷遐方绝域，尽天下古文奇字之志。”“后二年”，即崇宁二年，琅嬛记云“负笈远游”，当指明诚外出寻访碑刻。易安时年二十岁。

²红藕二句：红藕，荷花。花间集顾夐醉公子：“漠漠秋云淡，红藕香侵槛。”又虞美人云：“绿荷相倚满池塘，露清枕簟藕花香，恨悠扬。”盖为此词所本。案：俞平伯唐宋词选释：“船上盖亦有枕簟的铺设。若释为一般的室内光景，则下文‘轻解罗裳，独上兰舟’，即颇觉突兀。”甚是。轻解，此处有轻挽、轻提义。罗裳，罗裙。晋女子春歌：“春风复多情，吹我罗裳开。”

³兰舟：船之美称。梁 任昉述异记卷下：“木兰川在浔阳江中，多木兰树。昔吴王 阖闾植木兰于此，用构宫殿也。七里洲中有鲁班刻木兰为舟，舟至今在洲中。诗家云木兰舟，出于此。”花间集孙光宪河传词：“木兰舟上，何处吴娃越艳，藕花红照脸。”

⁴锦书：晋书 列女传 窦滔妻苏氏：“窦滔妻苏氏，始平人也，名蕙，字若兰。善属文。滔，苻坚时为秦州刺史，被徙流沙。苏氏思之，织锦为回文旋图诗以赠滔，宛转循环以读之，词甚凄惋，凡八百四十字。”后世多指夫妇、情侣间书信为“锦书”、“锦字”，如杜甫江月诗：“谁家挑锦字，灭烛翠眉颦。”宋 贺铸夜捣衣词：“收锦字，下鸳机。”

⁵雁字：雁群常在天空列成“一”字或“人”字队形，因称“雁字”。传说雁能传书，见汉书 苏武传。宋 晏幾道蝶恋花：“雁字来时，恰向层楼见。”

⁶月满句：喻望远怀人之情。唐 韦应物答李儋诗：“闻道欲来相问讯，西楼望月几回圆。”李益写情诗：“从此无心爱良夜，任他明月下西楼。”宋 潘汾贺新凉：“月满西楼凭栏久，依旧归期未定。”词意近之。

⁷花自句：语本唐 崔涂春夕诗：“水流花谢两无情。”又李煜浪淘沙词：“流水落花春去也。”俞平伯唐宋词选释：“此句即承上‘红藕香残’‘兰舟’来。”

⁸此情三句：语本范仲淹御街行 秋日怀旧：“都来此事，眉间心上，无计相回避。”又贺铸眼儿媚：“今宵眼底，明朝心上，后日眉头。”周邦彦诉衷情：“不言不语，一段伤春，都在眉间。”意皆相近，而变化不一。

【汇评】

明 杨慎批点草堂诗余引钟人杰评：此词低回宛折，兰香玉润，即六朝才子，恐不能拟。

明 杨慎批点草堂诗余卷三：离情欲泪，读此始知高则诚、关汉卿诸人，又是效颦。

明 茅暎词的卷三：香弱脆溜，自是正宗。

明 李攀龙草堂诗余隽卷五眉批：多情不随雁字去，空教一种上眉头。 评语：惟锦书、雁字，不得将情传去，所以一种相思，眉上心头，在在难消。

明 王世贞弇州山人词评：孙夫人：“闲把绣丝挦，认得金针又倒拈。”可谓看朱成碧矣。李易安：“此情无计可消除，方下眉头，又上心头。”可谓憔悴支离矣。秦少游：“安排肠断到黄昏。甫能炙得灯儿了，雨打梨花深闭门。”则十二时无间矣。此非深于闺恨者不能也。

案：孙夫人词为南乡子，秦少游词为鹧鸪天。

又：范希文“都来此事，眉间心上，无计相回避”，类易安而小逊之。

明 张丑清河书画舫中集：易安词稿一纸，乃清秘阁故物也。笔势清真可爱。此词漱玉集中亦载，所谓离别曲者耶？卷尾略无题识，仅有“点定”两字耳。录具于左（词略），右调一剪梅。

王仲闻李清照集校注本篇按：“易安词稿乃清秘阁故物。此清秘阁殆即元末倪云林（倪瓒）之清閟阁也（“秘”与“閟”通）。名人收藏，流传有绪，当非伪迹。张丑尚见有漱玉集，是明末于世善堂藏本以外，或尚有别本流传也。”

明古今词统卷十徐士俊评：“楼”字上不必增“西”字。刘伯温“雁短人遥可奈何”，亦七字句，仿此。

明 沈际飞草堂诗余正集卷二：时本落“西”字作七字句，非调。 是元人乐府妙句，关、白、马、郑诸君，固效颦耳。

又草堂诗余后集卷下李易安一剪梅词注：苕溪渔隐曰：“近时妇女能文词者，如赵明诚之妻李易安，长于词，有漱玉集三卷行于世。”此词颇尽离别之意，当为拈出。

明 李廷机草堂诗余评林卷二：此词颇尽离别之情，语意超逸，令人醒目。

清 王士禛花草蒙拾：俞仲茅小词云：“轮到相思没处辞，眉间露一丝。”视易安“才下眉头，却上心头”，可谓此子善盗。然易安亦从范希文“都来此事，眉间心上，无计相回避”脱胎，李特工耳。

案：俞仲茅（俞彦）词乃长相思。

清 万树词律卷九：“月满楼”或作“月满西楼”，不知此调与他词异，如“裳”、“思”、“来”、“除”等字，皆不用韵，原与四段排比者不同。“雁字”句七字，自是古调，何必强其入俗而添一“西”字，以凑八字乎？人若欲填排偶之句，自有别体在也。

清 沈雄古今词话：周永年云：一剪梅唯易安作为善。刘后村换头亦用平字，于调未叶。若“云中谁寄锦书来”，与“此情无计可消除”，“来”字“除”字，不必用韵，似俱出韵。但“雁字回时月满楼”，“楼”上失一“西”字。刘青田“雁短人遥可奈何”，“楼”上似不必增“西”字。今南曲只以前段作引子，词家复就单调，别名剪半，将法曲之被管弦者，渐不可究诘矣。

清 徐釚词苑丛谈卷五品藻三：董文友一剪梅云：“惯得相携花下游。苏大风流，苏小风流。而今别况冷于秋。燕去南楼，人去南楼。 等闲平判十分愁。侬在心头，卿在心头。少年心事总悠悠。一曲扬州，一梦苏州。”商邱 宋牧仲谓其酷似李易安。

清 梁绍壬两般秋雨庵随笔卷三：易安一剪梅词起句“红藕香残玉簟秋”七字，便有吞梅嚼雪不食人间烟火气象，其实寻常不经意语也。

清 陈廷焯云韶集卷十：起七字秀绝，真不食人间烟火者。梁绍壬谓：只起七字已是他人不能到。结更凄绝。

又白雨斋词话卷二：易安佳句，如一剪梅起七字云：“红藕香残玉簟秋。”精秀特绝，真不食人间烟火者。

又词则别调集卷二：凄婉。

清 况周颐漱玉词笺：玉梅词隐云：易安精研宫律，所作何至出韵？周美成倚声专家，为南北宋关键，其一剪梅第四句均不用韵，讵皆出韵耶？窃谓一剪梅调当以第四句不用韵一体为最早。晚近作者，好为靡靡之音，徒事和畅，乃添入此叶耳。

龙榆生漱玉词叙论：由此以推，易安伤离之作，大抵皆为明诚而发，所谓“女子善怀”，充分表其浓挚悲酸情感，非如其他词人之代写闺情，终有“隔靴搔痒”之叹。

【附】

清 王士禛一剪梅和漱玉词：雁语金塘水渐秋。遥听菱歌，不见菱舟。望君何处最销魂？旧日青山，恰对朱楼。 九曲长江天际流。似写相思，难寄新愁。梦魂几夜可曾闲？鹤子山头，燕子矶头。

清 彭孙遹倚声初集卷十二一剪梅和漱玉词：万叠青山一抹秋。天半归云，天外归舟。何时玉席手重携？同拂香巾，同上朱楼。 南浦寒潮带雨流。只送人行，不管人愁。吴天极目路逶迤，海涌峰头，薛淀湖头。





玉楼春 红梅

玉楼春 红梅¹





红酥肯放琼瑶碎²，探著南枝开遍未³？不知蕴藉几多时⁴，但见包藏无限意。 道人憔悴春窗底⁵，闲损阑干愁不倚。要来小看便来休⁶，未必明朝风不起⁷。

【校记】

此词录自底本，又见汪本。原载梅苑卷八。 花草粹编卷六、历代诗余卷三十二、四印斋本调下皆题作“红梅”。

〔琼瑶〕梅苑、汪本、赵本、王本作“琼苞”。

〔时〕梅苑、汪本、赵本、王本作“香”。

〔闲损〕梅苑、汪本、赵本、王本作“闷损”。历代诗余、四印斋本作“闲拍”，义较胜。

〔小看〕花草粹编作“小著”，汪本、赵本、王本作“小酌”。

【笺注】

¹此词黄本卷二“大观二年屏居乡里至建炎元年南渡以前之作”收之，似未深考。陈祖美云：“此首概（盖）作于崇宁三年（一一〇四），其旨当是：借对梅未来命运的关注，寄寓了作者本人因受党争株连，朝不保夕的身世之叹。”案：据杨仲良通鉴长编纪事本末卷一百二十二，崇宁三年夏六月甲辰，重定党籍，将元祐、元符党人及上书邪等者，合为一籍，共三百零九人，戊午，刻石文德殿门之东壁。秦观名列“余官”之首，清照父格非名在“余官”第二十六人。赵挺之属新党，是岁九月乙亥，自右光禄大夫、中书侍郎除门下侍郎。（见宋史 徽宗纪）此时乃翁荣升而父遭贬谪，清照不免有所耽心，故祖美之说可信。歇拍二句似有所寓，谓荣华不会长久，盖讽喻赵挺之也。范成大范村梅谱：“红梅，粉红色，标格犹是梅，而繁密则如杏，香亦如杏。诗人有‘北人全未识，浑作杏花看’之句与江梅同开，红白相映，园林初春绝景也。”

²红酥句：形容红梅之颜色质地。红酥，胭脂类化妆品。唐 王建宫词：“一样金盘五千面，红酥点出牡丹花。”宋 韩维夫人阁帖子：“不待东风报花信，红酥彩缕斗芳妍。”琼瑶，美玉或美石。诗 卫风 木瓜：“投我以木桃，报之以琼瑶。”前人多喻梅花。唐 宋璟梅花赋：“若夫琼英缀雪，绛萼著霜。俨如傅粉，是谓何郎。”

³南枝：南枝向阳，梅花先开。宋 朱翌猗觉寮杂记卷上：“梅用南枝事，共知青琐 红梅诗云：‘南枝向暖北枝寒。’李峤云：‘大庾天寒少，南枝独早芳。’张方注云：‘大庾岭上梅，南枝落，北枝开。’南唐 冯延巳词云：‘北枝梅蕊犯寒开。’则南北枝事，其来远矣。”

⁴蕴藉：犹酝酿。汉书 薛广德传：“广德为人温雅有酝藉。”注引师古曰：“酝，言如酝酿也。藉，有所荐藉也。”此谓梅自含蕊至开花已酝酿多时。

⁵道人：知人。诗词曲语辞汇释卷四：“道，犹知也；觉也。杜甫严中丞枉驾见过诗：‘寂寞江天云雾里，何人道有少微星？’……杨万里秋雨叹诗：‘居人只道秋霖苦，不道行人泥更深。’只道，犹云只知也，与不道相应。”此处以拟人化手法，谓梅花知人憔悴。

⁶要来：邀来。要，通邀。晋 陶渊明桃花源记：“便要还家，设酒杀鸡作食。”此句谓邀人赏梅。休，句末语助辞，犹“罢”、“了”。

⁷王学初本一九九九年第二版补记：此句见白居易花前叹：“欲散重拈花细看，争知明日无风雨。”宋初孙明复八月十四夜月：“清尊素瑟宜先赏，明日阴晴未可知。”徐案：清照词盖本于此。

【汇评】

清 朱彝尊静志居诗话卷十八：咏物诗最难工，而梅尤不易……朱希真词：“横枝清瘦只如无，但空里疏花数点。”李易安词：“要来小酌便来休，未必明朝风不起。”皆得此花之神。

案：朱希真，即朱敦儒，词为鹊桥仙。





庆清朝

庆清朝¹





禁幄低张，雕栏巧护，就中独占残春²。容华淡伫³，绰约俱见天真⁴。待得群花过后，一番风露晓妆新⁵。妖娆态⁶，妒风笑月⁷，长殢东君⁸。 东城边，南陌上⁹，正日烘池馆，竞走香轮。绮筵散日，谁人可继芳尘？更好明光宫里¹⁰，几枝先向日边匀¹¹。金尊倒，拚了画烛，不管黄昏。

【校记】

录自底本，劳权手校汪本依御选历代诗余卷六十四补钞，调下多一“慢”字。他本调名俱作庆清朝慢。当依钦定词谱去“慢”字。

〔雕栏〕花草粹编、词谱、三李词、赵本、王本俱作“彤栏”。

〔淡伫〕历代诗余、词谱作“淡泞”。四印斋本作“澹沱”。

〔妖娆态〕花草粹编、三李词、赵本、王本作“妖娆艳态”。据词谱，此为三字句，诸本“艳”字衍。

〔竞〕赵本作“竟”，误。

〔宫里〕花草粹编、词谱、赵本、王本作“宫殿”。

〔画烛〕花草粹编、词谱、赵本、王本俱作“尽烛”。赵本云：“案‘了尽’当作‘尽了’。”似不妥。

【笺注】

¹此词上阕咏芍药，下阕写郊游盛况，一片承平气象。考清照生平，建中靖国元年（一一〇一）适赵明诚。词盖崇宁间作于汴京。据孟元老东京梦华录卷之七清明节：“都城人出郊……节日亦禁中出车马……莫非金装绀幰，锦额珠帘，绣扇双遮，纱笼前导，士庶阗塞诸门。纸马铺皆于当街用纸衮叠成楼阁之状。四野如市，往往就芳树之下，或园囿之间，罗列杯盘，互相劝酬。都城之歌儿舞女，遍满园亭，抵暮而归。”下半阕词境亦如之。

²禁幄三句：谓芍药在帷幄、雕栏遮护下开放。禁幄，禁苑中张设之帷幄。其父李格非洛阳名园记谓花时有张帷幕者，汴京当亦有之。全芳备祖卷三芍药门云：“东武旧俗，每岁四月大会于南禅、资福两寺，芍药供佛，而今岁最盛。”东武即诸城，赵明诚故里，清照爱芍药，或因明诚家乡习俗之故。同上又引颍滨（苏辙）诗曰：“多谢化工怜寂莫，尚留芍药殿春风。”又引张南轩诗云：“九十风光次第分，天怜犹得殿残春。”案：宋 陶谷清异录云：“唐末文人以芍药为婪尾春者，盖婪尾酒为最后之杯，芍药殿春，故名。”即词中芍药“独占残春”之意也。

³容华淡伫：宋 柳永木兰花：“天然淡伫好精神，洗尽严妆方见媚。”案：宋 王观扬州芍药谱谓“中之上品”有“素妆残”一种：“退红，茅山冠子也，初开粉红，即渐退，白青心而素淡。”本句似指此。

⁴绰约句：绰约，一作淖约。庄子 逍遥游：“藐姑射之山，有神人居焉。肌肤若冰雪，淖约若处子。”郭象注：“淖约，柔弱貌。”汉书 司马相如传：“便嬛绰约。”注引郭璞曰：“绰约，婉约也。”案本草 芍药云：“时珍曰：芍药，犹婥约也。婥约，美好貌。此草花容婥约，故以为名。”天真，自然纯真。庄子 渔父：“礼者，世俗之所为也。真者，所以受于天也，自然不可易也。故圣人法天贵真，不拘于俗。”晋书 阮籍传论：“餐和履顺，以保天真。”唐 王维偶然作：“陶潜任天真。”

⁵晓妆新：芍药之一种。扬州芍药谱：“晓妆新，白缬子也，如小旋心状，顶上四向，叶端点小，殷红色。每一朵上，或三点，或四点，或五点，象衣中之点缬也。”

⁶妖娆态：扬州芍药谱谓花品有积娇红、醉西施、醉娇红，此类是也。

⁷妒风笑月：指妒娇红、怨春红、妒鹅黄、合欢芳等品种，皆见芍药谱。

⁸长殢句：诗词曲语辞汇释卷五：“殢字为纠缠不清之义，与泥（昵）人之泥字义同……至宋词则竞用尤殢矣。柳永促拍满路花词：‘最是娇痴处，尤殢檀郎，未教拆了秋千。’”东君，司春之神。

⁹东城二句：指汴京郊外游览之处。孟元老东京梦华录卷之六：“都人争先出城探春：州南则玉津园外学方池亭榭、玉仙观、转龙弯西去一丈佛园子、王太尉园、奉圣寺前孟景初园、四里桥 望牛冈 剑客庙。自转龙弯东去陈州门外，园馆尤多。州东宋门外快活林、勃脐陂、独乐冈、砚石、蜘蛛楼、麦家园。虹桥 王家园，曹、宋门之间东御苑、乾明 崇夏尼寺。州北李驸马园。州西新郑门大路直过金明池西。”

¹⁰明光宫：汉宫名。三辅黄图卷三：“明光宫，武帝 太初四年秋起，在长乐宫后，南与长乐宫相连属。”此处借指汴京宋宫。

¹¹日边：帝王左右。李白行路难诗其一：“闲来垂钓碧溪上，忽复乘舟到日边。”王琦注引宋书：“伊挚将应汤命，梦乘船过日月之旁。”案：据杨太真外传上，唐 开元中，禁中重木芍药，移植于沉香亭前。会花方盛开，玄宗乘照夜白，贵妃以步辇从，欲诏梨园弟子歌旧曲。玄宗不乐，召李白制新词。遂进清平调三章。此处“更好”二句，即化用清平调中“一枝红艳露凝香，云雨巫山枉断肠。借问汉宫谁得似？可怜飞燕倚新妆”及“名花倾国两相欢，长得君王带笑看”诗意。





行香子

行香子¹





草际鸣蛩，惊落梧桐，正人间天上愁浓。云阶月色²，关锁千重。纵浮槎来，浮槎去，不相逢³。 星桥鹊驾⁴，经年才见，想离情别恨难穷。牵牛织女，莫是离中⁵？甚霎儿晴⁶，霎儿雨，霎儿风。

【校记】

此词亦见汪本、沈本。原载乐府雅词卷下。

〔月色〕乐府雅词、历代诗余、三李词、汪本、沈本、四印斋本、赵本、王本作“月地”。鲍校本乐府雅词作“月色”。

〔千重〕秦恩复本乐府雅词、花草粹编作“千里”，不合韵，非。

〔鹊驾〕四部丛刊本乐府雅词、花草粹编作“鹤驾”，非。

〔甚霎儿晴三句〕花草粹编、词谱作“甚一霎儿晴，一霎儿雨，一霎儿风”。词谱列为“又一体”，疑误，因此词上半阕乃以“纵”字领三个三字句，下半阕应相同。“一”字疑衍。

【笺注】

¹黄本卷三系此词为“建炎元年南渡以后之作”，恐非是。陈祖美云：“此首或作于崇宁三四年间（一一〇四—一一〇五）。当时廷争之情景，活像被人荡来荡去的秋千，又酷似儿童玩儿的翘翘板。此词当是有感于这种政治上的翘翘板运动而作。”可备一说。案：据王仲闻李清照事迹编年，崇宁三年（一一〇四）夏六月重定党籍，元祐党人被刻石朝堂，蔡京奉诏书元祐奸党姓名进呈；九月，赵挺之自光禄大夫、中书侍郎除门下侍郎。崇宁四年春三月，赵挺之除尚书右仆射（右相），夏六月罢相。崇宁五年春正月乙巳，毁元祐党人碑；丁未，赦天下；庚戌，叙复元祐党人。可见二三年间政界风云变幻，阴晴不定。盖本年七夕作此词，讥切时政。

²云阶月色：唐 杜牧七夕诗：“云阶月地一相遇，未抵经年别恨多。”

³纵浮槎来三句：晋 张华博物志卷三：“旧说云，天河与海通。近世有人居海渚者，年年八月，有浮槎去来不失期。人有奇志，立飞阁于槎上，多赍粮，乘槎而去。十余日中，犹观星月日辰，自后芒芒忽忽，亦不觉昼夜。去十余日，奄至一处，有城郭状，屋舍甚严。遥望宫中，多织妇。见一丈夫，牵牛渚次饮之。牵牛人乃惊问曰：‘何由至此？’此人具说来意，并问此是何处。答曰：‘君还至蜀郡，访严君平，则知之。’竟不上岸。因还，如期。后至蜀，问，君平曰：‘某年月日，有客星犯牵牛宿。’计年月，正此人到天河时也。”浮槎，木筏。

⁴星桥鹊驾：相传农历七夕，牛郎织女渡银河相会，乌鹊为之架桥。见韩鄂岁华纪丽卷三引风俗通。李商隐七夕诗：“星桥横过鹊飞回。”

⁵牵牛二句：文选曹丕燕歌行：“牵牛织女遥相望。”李善注：“史记曰：‘牵牛为牺牲，其北织女。织女，天女孙也。’曹植九咏注曰：‘牵牛为夫，织女为妇。织女、牵牛之星，各处一旁，七月七日得一会同矣。’”

⁶甚：诗词曲语辞汇释卷二：“甚，犹是也；正也；真也。词中每用以领句，与甚么之甚作怎字、何字义者异。”此作“正”字解。沈义父乐府指迷谓之“句上虚字”；张炎词源卷下谓“词与诗不同……合用虚字呼唤，单字如正、但、甚、任之类”；周济宋四家词选序论则称此类为“领句单字”。霎儿：即一霎儿。宋时山东方言。辛弃疾丑奴儿 博山道中效李易安体：“千峰云起，骤雨一霎儿价。”清代尚沿用，蒲松龄妇姑曲三段：“谁想九日里，日头容易歪，一霎儿就到九天外。”

【汇评】

清 况周颐漱玉词笺：问蘧庐随笔云：辛稼轩三山作：“放霎时阴，霎时雨，霎时晴。”脱胎李易安语也。

案：稼轩三山作，调名行香子。





南歌子

南歌子¹





天上星河转，人间帘幕垂。凉生枕簟泪痕滋。起解罗衣，聊问夜何其²？ 翠贴莲蓬小，金销藕叶稀³。旧时天气旧时衣，只有情怀不似旧家时⁴。

【校记】

此词原载乐府雅词卷下，其原刻本作者署李易安，下案：“李清照，字易安，济南人，李格非之女，赵明诚之室。”底本收之；亦见汪本、沈本。汪本调下注云：“此阕至行香子共十六阕，从乐府雅词录出。内附临江仙一阕，另有注。”

〔帘幕〕历代诗余作“翠幕”，非。

【笺注】

¹词盖屏居青州不久作。案：大观元年（一一〇七），清照二十四岁。据宋史赵挺之传及宋宰辅编年录，是岁正月，蔡京复为左仆射；三月丁酉，赵挺之罢右仆射，癸丑，卒于京师；七月，追夺所赠司徒，落观文殿大学士。于是全家徙居青州。于中航李清照年谱（台北商务印书馆一九九五年版。以下简称于谱）卷三大观元年：“秋，明诚、清照屏居青州乡里。”“按中国封建时代官吏，父母丧，例须离职回乡守制，故明诚、清照相偕回青州，当不迟于是年秋。”词云“天上星河转”，写七月天气，兼喻时局变化，家道中落。

²凉生三句：词境似古诗十九首：“明月何皎皎，照我罗床帏。忧愁不能寐，揽衣起徘徊……出户独徬徨，愁思当告谁？引领还入房，泪下沾裳衣。”夜何其，语本诗 小雅 庭燎：“夜如何其？夜未央。”

³翠贴二句：指衣上贴绣（绣品之一种）。花间集温庭筠菩萨蛮：“新贴绣罗襦，双双金鹧鸪。”亦此类。此则谓家寒而著旧时绣衣。金石录后序谓屏居乡里时，“始谋食去重肉，衣去重彩，首无明珠翡翠之饰，室无涂金刺绣之具”，盖因其翁一死，家产抄没，故生活愈加节俭也。

⁴旧家：诗词曲语辞汇释卷六：“旧家，犹云从前。家为估量之辞，与作世家解之旧家异……以见于词中者为多。”下即举此词为例。周邦彦瑞龙吟：“唯有旧家秋娘，声价如故。”乐府雅词卷下赵子发虞美人：“小桃如脸柳如眉，记得那人模样旧家时。”皆云旧时、从前也。又花庵词选卷三张东父鹧鸪天怨别：“宽尽香罗金缕衣，心情不似旧家时。”





多丽 咏白菊

多丽 咏白菊¹





小楼寒，夜长帘幕低垂。恨萧萧、无情风雨，夜来揉损琼肌²。也不似、贵妃醉脸³；也不似、孙寿愁眉⁴。韩令偷香⁵，徐娘傅粉⁶，莫将比拟未新奇。细看取，屈平陶令⁷，风韵正相宜。微风起，清芬酝藉，不减荼⁸。 渐秋阑、雪清玉瘦，向人无限依依。似愁凝、汉皋解佩⁹；似泪洒、纨扇题诗¹⁰。明月清风¹¹，浓烟暗雨，天教憔悴度芳姿。纵爱惜，不知从此，留得几多时。人情好，何须更忆，泽畔东篱¹²！

【校记】

原无题。汪本题作“咏白菊”，据补。又见沈本。原载乐府雅词卷下。历代诗余卷九十九题作“兰菊”。

〔萧萧〕四印斋本、赵本作“潇潇”。

〔揉损琼肌〕四部丛刊本乐府雅词作“揉损瑶肌”，揉旁注：“掺。”

〔愁眉〕历代诗余作“低眉”。

〔荼〕乐府雅词作“酴醿”，通。

〔明月〕乐府雅词、汪本、四印斋本、赵本、王本作“朗月”。

〔度〕历代诗余作“瘦”。

【笺注】

¹黄本卷二谓此词为“大观二年屏居乡里至建炎元年南渡以前之作”。王仲闻李清照事迹编年：“公元一一二七年（建炎元年丁未）”，“冬十二月壬戌，青州兵变。”下云：“赵明诚为诸城人，故近来考证清照事迹，俱以明诚屏居十年之乡里为诸城。考之事实，恐有未然。赵挺之已由密州 诸城移居青州（见宋宰辅编年录卷十二），虽在京为相，其旧居必在青州。崇宁五年，赵挺之且数乞归青州私第（见通鉴长编纪事本末卷一百三十一引赵挺之行状）。明诚屏居时，似不至再由青移居诸城……所云乡里，如为青州，颇能与事实相合。”案：“于谱”谓大观元年（一一〇七）秋，李清照偕赵明诚屏居青州乡里。词中所咏白菊，似有寄托。风雨揉损琼肌，盖喻政治风波对赵家之打击；不似贵妃、孙寿、韩令、徐娘云云，盖喻不屑取媚蔡京等权贵。而屈平遭谗去国、陶潜挂冠隐退，正借喻明诚与自己屏居青州也。故可推知，词乃作于本年九月。

²琼肌：肌肤如美玉，喻白菊。

³贵妃醉脸：唐 李浚松窗杂录：“会春暮，内殿赏牡丹花。上（玄宗）颇好诗，因问修己曰：‘今京邑传唱牡丹花诗，谁为首出？’修己对曰：‘臣尝闻公卿间多吟赏中书舍人李正封诗曰：“天香夜染衣，国色朝酣酒。”’上闻之，嗟赏移时。杨妃方恃恩宠，上笑谓贤妃曰：‘妆镜台前，宜饮以一紫金盏酒，则正封之诗见矣。’”宋 乐史杨太真外传：“……龟年以歌。妃持玻璃七宝杯，酌西凉州葡萄酒，笑领歌，意甚厚……妃饮罢，敛绣巾再拜。”虽未明言醉，意已在焉。

⁴孙寿：东汉 梁冀妻。后汉书 梁冀传：“妻孙寿，色美而善为妖态，作愁眉、啼妆、堕马髻、折腰步、龋齿笑，以为媚惑。”李贤注引风俗通：“愁眉者，细而曲折。”

⁵韩令句：世说新语 惑溺：“韩寿美姿容，贾充辟以为掾。每聚会，贾女于青琐中看，见寿，说之，恒怀存想，发于吟咏……寿闻之心动，遂请婢潜修音问，及期往宿。寿捷绝人，逾墙而入，家中莫知。自是充觉女盛自拂拭，说畅有异于常。后会诸吏，闻寿有奇香之气，是外国所贡，一著人则历月不歇。充计武帝惟赐己及陈骞，余家无此香，疑寿与女通……乃托言有盗，令人修墙。使反曰：‘其余无异，唯东北角如有人迹，而墙高非人所逾。’充乃取女左右婢考问，即以状对。充秘之，以女妻寿。”案韩寿应称韩掾，此因平仄所限，且避免与前句“孙寿”重复，故易“掾”为“令”。

⁶徐娘傅粉：南史 梁元帝徐妃传：“讳昭佩，东海郯人也……帝左右暨季江有姿容，又与淫通。季江每叹曰：‘柏直狗虽老，犹能猎，萧溧阳马虽老，犹骏；徐娘虽老，犹尚多情。’”傅粉乃何晏事，移植于徐娘。世说新语 容止：“何平叔美姿仪，面至白。魏明帝疑其傅粉，正夏月，与热汤饼，既啖，大汗出。以朱衣自拭，色转皎然。”

⁷屈平：屈原名平，其离骚云：“朝饮木兰之坠露兮，夕餐秋菊之落英。” 陶令，陶潜，字渊明，曾为彭泽令，因不肯“为五斗米折腰向乡里小儿”，挂冠归耕。其饮酒诗之五云：“采菊东篱下，悠然见南山。”

⁸荼：一作酴醾。初夏开花，色似酴醾酒。宋 张邦基墨庄漫录卷九：“酴醾花或作荼，一名木香，有二品：一种花大而棘、长条而紫心者为酴醾；一品花小而繁、小枝而檀心者为木香。”

⁹汉皋解佩：韩诗外传：“郑交甫将南适楚，遵彼汉皋台下，遇二女，佩两珠。交甫目而挑之，两女解佩赠之。”汉皋，山名，在今湖北 襄阳西北。

¹⁰纨扇题诗：汉 班昭，成帝时入宫，后被立为婕妤。后赵飞燕得宠，颇娇妒，昭退居东宫，尝作怨歌行云：“新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉风夺炎热。弃捐箧笥中，恩情中道绝。”

¹¹明月清风：南史 谢譓传：“有时独醉，曰：‘入吾室者，但有清风；对吾饮者，唯当明月。’”李白襄阳歌：“明月清风不用一钱买，玉山自倒非人推。”

¹²泽畔东篱：喻归隐。泽畔，屈原渔父：“屈原既放，游于江潭，行吟泽畔，颜色憔悴。”东篱，陶渊明饮酒诗之四：“采菊东篱下，悠然见南山。”

【汇评】

清 况周颐珠花簃词话：李易安多丽 咏白菊，前段用贵妃、孙寿、韩掾、徐娘、屈平、陶令若干人物；后段雪清玉瘦、汉皋纨扇、朗月清风、浓烟暗雨许多字面，却不嫌堆垛，赖有清气流行耳。“纵爱惜，不知从此，留得几多时”，三句最佳，所谓传神阿堵，一笔凌空，通篇俱活。歇拍不妨更用“泽畔东篱”字。昔人评花间镂金错绣而无痕迹，余于此阕亦云。





如梦令





常记溪亭日暮¹，沉醉不知归路。兴尽晚回舟，误入藕花深处²。争渡，争渡³，惊起一行鸥鹭。

【校记】

此词原接底本同调词“昨夜雨疏风骤”一首后。花庵、汪本调下题作“酒兴”。又见沈本。原载乐府雅词及花庵词选。词林万选卷四误作无名氏词，注：“或作李易安。”历代诗余卷一百十二引古今词话作吕洞宾词，非。

〔常记〕全芳备祖 花部 荷花门、历代诗余等作“尝记”。

〔晚回舟〕全芳备祖、词林万选、历代诗余等作“欲回舟”。

〔藕花〕杨金本草堂诗余、花草粹编作“芙蕖”。

〔一行鸥鹭〕全芳备祖作“一行鸳鹭”，乐府雅词作“一滩鸥鹭”。“滩”字胜。

【笺注】

¹溪亭，山东 济南名泉。嘉庆一统志卷一百六十二济南府 金线泉下引齐乘：“历下名泉，有曰金线、曰趵突、曰皇华、曰柳絮、曰卧牛、曰东亭、曰漱玉、曰无忧、曰石湾、曰湛露、曰满井、曰北煮粇、曰散水、曰溪亭……总七十二，见名泉碑。”案苏辙 熙宁中为齐州掌书记时有题徐正权秀才城西溪亭诗，云：“竹林分径水通渠，真与幽人作隐居。溪上路穷惟画舫，城中客至有罾鱼。”可见溪亭既为泉名，亦为地名。在济南城西，所濒之湖，亦在历城之西，时称西湖。苏辙同时又有和李诚之待制燕别西湖诗，叙称：“于是数与其僚燕于湖上。”湖上可燕饮，当有溪亭。此词“沉醉”云云，可知荡舟前亦曾在溪亭燕饮故也。据新发现曲阜 孔林之石碑载：“提点刑狱历下 李格非，崇宁元年正月二十八日，率遹、迥、逅、迒、□恭拜林冢之下。”自崇宁元年正月至七月，李格非任“提点京东路刑狱，以党籍罢”（见宋史本传）。碑文刻着“历下 李格非”，可证在其任提刑约七月多的时期内曾居济南。此时李格非既居济南甚久，清照可能归宁时泛舟西湖。又大观二年（一一〇八）三月八日，李格非与齐州守梁彦深、濮州守武安国等六人，同游州之佛慧山（见济南金石志卷二）。是时曾作历下水记，“叙述甚详，文体有法”（见张邦基墨庄漫录）。可见格非仍家居济南，是时清照屏居青州，相距不远，可能来济南省亲，其间似亦可能游湖。其他时间清照居济南，则未见文献记载。此词当作于游湖后不久。

²藕花深处：苏辙 熙宁间任齐州掌书记时，有西湖二咏，其一云：“藕梢菱蔓不容网。”可见湖上藕花甚密，网且不容，舟亦当误入。

³争渡：今人多释为“怎渡”，误。案：北周 庾信春赋：“开上林而竞入，拥河桥而争渡。”唐 孟浩然夜归鹿门山歌：“山寺钟鸣昼已昏，渔梁渡头争渡喧。”又岑参巴南舟山夜市诗：“渡口欲黄昏，归人争渡喧。”刘禹锡大堤行：“日暮行人争渡急，桨声鸦轧满中流。”易安词亦因日暮而思速归，故用力“争渡”；唯因争渡，故能惊起鸥鹭。

【汇评】

龙榆生漱玉词叙论：矫拔空灵，极见襟度之开拓。

【附】

清 王士禛如梦令和漱玉词：送别西楼将暮。望断王孙归路。昨夜梦郎归，还是旧时别处。前渡，前渡，记得柳丝春鹭。





青玉案

青玉案¹





一年春事都来几²，早过了，三之二³。绿暗红嫣浑可事⁴。绿杨庭院，暖风帘幕，有个人憔悴⁵。 买花载酒长安市⁶，争似家山见桃李⁷？不枉东风吹客泪。相思难表，梦魂无据，唯有归来是⁸。

【校记】

原接底本同调词“征鞍不见邯郸路”一首之后。调下原注：“草堂又作欧阳永叔，而欧集不载。”草堂诗余正集署欧阳修作，注：“一刻易安。”类编草堂诗余、古今词统题作“春日怀旧”。杨金本草堂诗余题作“春情”。草堂诗余隽亦作欧阳修词。王本列入存疑之作，云：“此首或为无名氏词，类编草堂诗余误以为欧阳修作……各本草堂诗余而外，误以此首为欧阳修作者，尚有词学筌蹄卷五……等书（凡八种，笔者）。近人周泳先唐宋金元词钩沉、唐圭璋全宋词（初版本），咸承其误。”案：观歇拍三句，似为清照所作，详笺注¹。

〔可事〕沈际飞草堂诗余注：事，“一作是，误。”类编草堂诗余卷上作“何事”，亦误。

〔争似〕沈际飞草堂诗余注：“后段第二句多‘一’字。”古今词统注：“又字衬。”王本作“又争似”。案：依律“一”字、“又”字衍。

〔不枉〕古今词统、词洁作“不住”，误。

【笺注】

¹大观元年（一一〇七）秋，赵明诚、李清照夫妇屏居青州乡里。歇拍云：“相思难表，梦魂无据，唯有归来是。”当已回至青州。词云“买花载酒长安市，争似家山见桃李”，谓在京做官，不如在青州屏居可赏春光。据此，词当作于大观二年二三月初也。

²都来：诗词曲语辞汇释卷三：“都来，统统也；不过也；算来也……范仲淹御街行词：‘都来此事，眉间心上，无计相回避。’王闿运绝妙好词注云：‘都来，即算来也。’”此谓算来。

³三之二：三分之二。宋时方言。宋 郭应祥卜算子：“春事到清明，过了三之二。”此谓清明节后。山东 章丘博物馆馆长宁荫棠浅谈李清照词的方言艺术谓今仍沿用。二音腻。

⁴可事：小事，宋时方言。诗词曲语辞汇释卷一：“可，轻易之辞……又小事则径曰可事。南宋六十家薛嵎买山范湾自营藏地诗：‘十万买山浑可事，放教身世骨犹香。’欧阳修青玉案词：‘绿暗红荐〔嫣〕浑可事……’”案：此处将李清照词误作欧阳修词。

⁵个人：诗词曲语辞汇释卷三：“个，指点辞，犹这也、那也。周邦彦瑞龙吟词：‘暗凝伫。因记个人痴小，乍窥门户。’赵闻礼鱼游春水词：‘愁肠断也，个人知未？’个人，那人也。”此处清照自指。

⁶买花句：指北宋盛时在汴京的繁华生活。长安，借指汴京。孟元老东京梦华录序称崇宁年间“太平日久，人物繁阜……灯宵月夕，雪际花时，乞巧登高，教池游苑。举目则青楼画阁，绣户珠帘，雕车竞驻于天街，宝马争驰于御路”。易安庆清朝亦述当时情景云：“更好明光宫里，几枝先近日边匀；金尊倒，拚了画烛，不管黄昏。”此即回忆旧时生活，时其舅赵挺之正当权。

⁷家山：家乡。唐 钱起送李栖桐道举擢第还乡省侍诗：“莲舟同宿浦，柳岸看家山。”此指青州。

⁸唯有归来是：李清照金石录后序：“后屏居乡里十年……每饭罢，坐归来堂烹茶，指堆积书史，言某事在某书某卷第几页第几行，以中否角胜负，为饮茶先后。中即举茶大笑，至茶倾覆怀中，反不得饮而起。甘心老是乡矣。”归来之乐如此，故云“唯有归来是”。案陶渊明归去来辞云：“倚南窗以寄傲，审容膝之易安。”清照之归来堂及易安居士号，皆取义于此。

【汇评】

明 杨慎批草堂诗余卷三：离思黯然。道学人亦作此情语。

案：“道学人”指欧阳修，杨以为此词乃欧作。

明 李攀龙草堂诗余隽卷二眉批：暮春易过，思情转□尽情怀。 评语：春深景物繁华，最能动人情思，欧阳公□足之乎？

明 沈际飞草堂诗余正集卷二：“问向前、尚有几多春，三之一。”“有个人憔悴”下文，都在此句生出。 煞落。

案：“问向前”句，乃苏轼满江红词。

清 黄苏蓼园词选：按此词不过有不得已心事，而托之思妇耳。“一年”二句，言年光已去也。“绿暗”四句言时，芳菲不可玩，而自己心绪憔悴也。所以憔悴，以不见家山桃李，苦欲思归耳。大意如此。但永叔未必迫于思归者，亦有所不得已者在耶？当于言外领之。

案：以上评语，皆以为欧阳修词。然诚如蓼园所云，“永叔未必迫于思归”，故非欧词可知。





新荷叶

新荷叶¹





薄露初零，长宵共、永昼分停²。绕水楼台，高耸万丈蓬瀛³。芝兰为寿⁴，相辉映，簪笏盈庭⁵。花柔玉净，捧觞别有娉婷⁶。 鹤瘦松青，精神与、秋月争明⁷。德行文章，素驰日下声名⁸。东山高蹈，虽卿相、不足为荣。安石须起，要苏天下苍生⁹。

【校记】

此词原载北京图书馆藏明钞本诗渊第六册第四五一三页第十二行，作者署“宋 李易安”，孔凡礼全宋词补辑收之，案云：“诗渊‘娉婷’字后空一格，有‘又’字，再空一格，接‘鹤瘦’句，似‘鹤瘦’以下为另一首。今从词律。”均案：钦定词谱此调共收黄裳、赵彦端、赵抃、赵长卿四首，并在黄裳词末注云：“此调以此词及赵彦端词为正体，宋人皆如此填。若赵抃词之句读不同，赵长卿词之句读参差，皆变格也。”清照此词格律基本依黄词，然上下片第一韵，黄词作四、六两句，而清照作四、七两句，中多一“共”字“与”字。此当为别创一体。

【笺注】

¹此词盖为祝晁补之寿诞而作。侯健新发现的李清照词（载北京晚报一九八二年五月二十二日百家言栏内）云：“可能是写给当时的词人朱敦儒的……李清照与他有过交往，朱敦儒词集樵歌中，有鹊桥仙 和李易安金鱼池莲一首，便是佐证。”案敦儒生日为正月十四日，其樵歌载如梦令云：“生日近元宵，占早烧灯欢会。”又洞仙歌云：“今年生日庆一百省岁，喜趁烧灯作欢会。”又有鹧鸪天 正月十四日夜云：“来宵虽道十分满，未必胜如此夜明。”皆可证。而此词起二句则指生日在秋分时刻，显然不合。又陈祖美云：“大观二年恰是晁补之闲居金乡的第六个年头。是年晁氏重修了他在金乡隐居的松菊堂。青州、金乡同属今山东，二地相隔不远。晁补之与李格非素有通家之谊，更是清照文学上的忘年交和‘说项’者，在晁氏五十六岁生日时，清照或前往祝寿，从而写了这首词。”

案：“通家之谊”，指其父李格非早年与晁补之订交。晁补之、李格非皆为苏轼所赏识，晁为苏门四学士之一，李为后四学士之一。元祐四年（一〇八九），格非官太学正，补之任秘书省正字。鸡肋集卷十二有与李文叔夜谈诗云：“诵诗夜半舌入喉，饮我杯中渌醽美。”又卷七有礼部移竹次韵李员外文叔诗云：“岂如此君疏，犹作此郎玩。”又卷三十有有竹堂记，谓格非为太学正，命其堂曰“有竹”，而补之“又为之记于壁”。而大观二年（一一〇八），李格非罢职居齐州，曾与知州梁彦深等同游佛慧山，见济南金石志卷二历城石题名。因此，补之是年秋分时生日，格非与其女清照有可能为之祝寿。祖美所谓“忘年交”，殆指朱弁风月堂诗话所云：“（清照）善属文，于诗尤工。晁无咎多对士大夫称之。”今查济北晁先生鸡肋集，皆未言及生日；唯吴昌绶 双照楼影宋金元明本词 晁氏琴趣外编卷三一丛花 十二叔节推以无咎生日于此声中为辞依韵和答云：“碧山无意解银鱼，花底且携壶。华颠又喜熊罴旦，笑骐骥、老反为驹。文史渐抛，功名更懒，随处见真如。 高情敢并汉庭疏，长揖去田庐。囊无上赐金堪散，也未妨、山猎溪渔。廉颇纵强，莫随年少，白马向黄榆。”似与此首新荷叶有相似之处。又苏轼有太夫人以无咎生日置酒留余夜归书小诗贺上云：“寿樽余沥到朋簪，要与郎君语夜深。敢问阿婆开后阁，井中车辖任浮沉。”查慎行注：“太夫人，谓晁无咎之母也。”冯应榴苏诗合注卷三十五：“无咎母杨氏，陈后山集有杨夫人挽词。”考苏诗总案卷三十五，苏轼于元祐七年三月十六日知扬州，时晁补之为州倅，轼有次韵晁无咎学士相迎诗。七月七日与晁端彦、补之游大明寺品泉。八月五日与晁补之、昙秀山光寺送客，不久以兵部尚书召还，至九月初离任。则八月中旬“秋分”之际，苏轼定能参预晁补之生日家宴。其贺诗“要与郎君语夜深”，即词“薄露初零”时刻。由是可知，清照此词虽晚于苏诗十七年，而所咏内容与时令颇相近，故可定为大观二年秋上晁补之寿词。

²薄露三句：指生日在秋分，时为夏历八月十四日或十五日，公历九月二十三日或二十四日。春秋繁露卷十二阴阳出入上下：“至于中秋之月，阳在正西，阴在正东，谓之秋分。秋分者，阴阳相半也，故昼夜均而寒暑平。”案：是日日光正射赤道上，南北两半球昼夜均分，故曰“长宵共、永昼分停”。分停，又称停分，义为平分。

³绕水二句：盖指晁补之晚年隐居缗城（山东 金乡）之东皋。晁氏归来子名缗城所居记云：“买田故缗城，自谓归来子。庐舍登览游憩之地，一户一牖，皆欲致‘归去来’之意，故颇摭陶词以名之。为堂面圃之草木，曰松菊，‘松菊犹存’也。为轩达其屏，使虚以来风，曰舒啸，‘登东皋以舒啸’也。为亭广其趾，使庳以瞰池，曰临赋，‘临清流而赋诗’也。封土为台，架屋其颠若楼，瞰百里，曰遐观，穿室其腹若洞，深五步，曰流憩，‘策扶老以流憩，时矫首而遐观’也。”又宋 陈鹄西塘集 耆旧续闻卷三：“晁无咎闲居济州 金乡，葺东皋 归去来园，楼观堂亭，位置极潇洒。”故此词中之楼台，似指松菊堂、遐观楼；而“绕水”云云，似指所瞰之池水也。蓬 瀛，本指海上仙山。晁端礼（即十二叔）一丛花 贺补之生日词云：“谪仙海上驾鲸鱼，谈笑下蓬壶。”所说相同，皆以喻归去来园之超尘脱俗。

⁴芝兰：喻佳子弟。世说新语 言语：“谢太傅（安）问诸子侄：‘子弟亦何预人事，而正欲使其佳？’诸人莫有言者，车骑（谢玄）答曰：‘譬如芝兰玉树，欲使其生于阶庭耳。’”案：据张耒晁无咎墓志铭：“男二人：公为、公汝。”本句指此。

⁵簪笏：古代臣僚上朝，执笏（手版）簪笔，以备书事。因而借喻官宦。梁 简文帝 萧纲马宝颂序：“羽林中权，分阶列校，簪笏成行，貂缨在席。”唐 王勃滕王阁诗序：“舍簪笏于百龄，奉晨昏于万里。”

⁶娉婷：姿态美好。汉 辛延年羽林郎：“不意金吾子，娉婷过我庐。”此指侍女。

⁷秋月争明：晋 顾恺之神情诗：“秋月扬明辉，冬岭秀孤松。”宋 黄庭坚濂溪诗序：“周茂叔（敦颐）人品甚高，胸中洒落，如光风霁月。”此喻寿主风神清朗。晁端礼一丛花 祝补之生日词云：“神寒骨重真男子，是我家、千里龙驹。”宋张耒晁无咎墓志铭亦称其“英爽不群”，宋史 晁补之传则谓“其凌丽奇卓，出于天成”。皆指补之风度而言。此句兼切时令。

⁸德行二句：称誉寿主德行文章早负盛名。日下，京师，此指汴京。张耒晁无咎墓志铭：“今端明 苏公 轼通判杭州……公谒见苏公，出七述，公读之叹曰：‘吾可以阁笔矣！’……由此，公名藉甚于士大夫间。”又谓神宗称其文曰：“是深于经，可革浮薄。”“于是名重一时”。补之 元祐间供职秘书省，与黄庭坚、秦观、张耒名列苏门四学士。黄庭坚卧陶轩为无咎作称之曰：“城南晁正字，国器无等双。”可见“素驰日下声名”矣。

⁹东山四句：用东晋 谢安故事。世说新语 排调：“谢公在东山，朝命屡降而不动。后出为桓宣武司马，将发新亭，朝士咸出瞻送。高灵……戏曰：‘卿屡违朝旨，高卧东山，诸人每相与言：安石不肯出，将如苍生何？今亦苍生将如卿何？’”东山，在今浙江 上虞西南，谢安曾在此隐居。案：晁补之晚年寓居金乡 东皋后有摸鱼儿词云：“青绫被，莫忆金闺故步，儒冠曾把身误。……功名浪语，便似得班超，封侯万里，归计总迟暮。”此即“虽卿相、不足为荣”之意。又松菊堂读史五首之一：“不作文饶将相官，野人亦挂党人间。筹边措国俱无用，空对平泉草木闲。”以唐时宰相李德裕、裴度为喻，隐然有卿相之怀、东山之志。又本年大赦，党人渐次起复，故清照有此语。





忆秦娥

忆秦娥¹





临高阁。乱山平野烟光薄。烟光薄。栖鸦归后²，暮天闻角³。 断香残酒情怀恶。西风催衬梧桐落⁴。梧桐落。又还秋色，又还寂寞。

【校记】

据全芳备祖后集卷十八梧桐门录入，劳权手校汪本亦据以补录。王本调下注云：“按全芳备祖各词，收入何门，即咏何物。惟陈景沂常多牵强傅会。此词因内有‘梧桐落’句，故收入梧桐门，实非咏桐词。”又篇末注云：“此词又见杨金本草堂诗余前集卷上、花草粹编卷三，无撰人姓名。”

〔情怀〕花草粹编卷三作“襟怀”。

〔西风〕原缺，据花草粹编补。

〔又还〕草堂诗余作“天还”。

〔秋色〕花草粹编作“愁也”。

【笺注】

¹此词黄本列为“建炎元年南渡以后之作”，并校云：“下片词笔较弱，姑存之。”陈祖美则以为作于建炎三年（一一二九）深秋赵明诚病卒后，并称之为悼亡词。皆非是。细玩词境，乃乡村景色。据明诚青州仰天山罗汉洞题名：“余以大观戊子之重阳，与李擢 德升同登兹山。”此为大观二年（一一〇八）重阳，时值晚秋，北方早寒，正梧桐叶落之际，而南望青州附近，亦有“乱山平野”。故知此时明诚方出游，而清照登高怀远赋此词也。

²栖鸦：苏轼祈雪雾猪泉出城马上作赠舒尧文诗：“朝随白云去，暮与栖鸦还。”秦观望海潮（梅英疏淡）词：“但倚楼极目，时见栖鸦。”

³暮天闻角：角，画角。形如竹筒，本细末大，以竹木或皮革制成，外施彩绘，故称。发声哀厉高亢，古时军中多用以警昏晓。南朝 梁简文帝 萧纲和湘东王折杨柳：“城高短箫发，林空画角悲。”秦观满庭芳：“山抹微云，天连衰草，画角声断谯门。”

⁴催衬：通“催趁”，宋时口语，义犹催赶、催促。岳飞池州翠微亭诗：“好水好山看不足，马蹄催趁月明归。”周密玲珑四犯 戏调梦窗：“奈翠帘、蝶舞蜂喧，催趁禁烟时候。”孔凡礼宋诗纪事续补卷十三徐安国红梅未开以汤催趁之诗：“频将温水泛花枝，催得红梅片片飞。”以温水浇梅，催花早开，谓之“催趁”；亦犹西风催梧桐，催其叶落，谓之“催衬”也。趁与衬，同音假借。





醉花阴

醉花阴¹





薄雾浓雰愁永昼²。瑞脑销金兽³。时节又重阳⁴，宝枕纱厨⁵，半夜凉初透。 东篱把酒黄昏后⁶。有暗香盈袖⁷。莫道不销魂⁸，帘卷西风，人比黄花瘦⁹。

【校记】

又见汪本、沈本。汪本调下题作“九日”。乐府雅词、花庵词选同。古今词统题作“重阳”。

〔浓雰〕全芳备祖 菊花门作“浓阴”。古今词统、林下词选、词苑丛谈、词律、词汇、历代诗余、古今词选、天籁轩词选、历城县志、山亭古今词选皆作“浓雰”。乐府雅词、汪本、草堂诗余、四印斋本、赵本、王本作“浓云”。林下词选云：“一作云。”明杨慎词品卷一云：“李易安九日词，今俗本改‘雰’作‘云’。”而沈际飞草堂诗余注：“一作‘雰’，误。”案况周颐珠花簃词话云：“中山王文木赋：‘奔电腾云，薄雾浓雰。’易安醉花阴首句用此。俗本改‘雰’作‘云’，陋甚，升庵 杨氏尝辨之。且即付之歌喉，‘云’字殊不入律，不如‘雰’字起调，可谓知者道耳。”甚是。

〔销〕全芳备祖、诗余图谱等作“喷”，沈本“销”旁注作“喷”。草堂诗余作“销”，注云：“一作‘喷’，误。”

〔金兽〕全芳备祖作“香兽”。

〔时节〕乐府雅词、赵本等作“佳节”。草堂诗余注：“一作‘佳’，误。”

〔宝枕〕汪本、沈本、赵本并作“玉枕”。草堂诗余注：“一作玉。”自怡轩词选作“鸳枕”，非。

〔纱厨〕彤管遗编、古今女史作“纱窗”，非。

〔凉初〕全芳备祖作“愁初”，草堂诗余作“秋初”，诗余图谱作“秋先”。草堂诗余句末注：“一作‘秋光透’，又作‘秋先透’，俱误。”

〔把酒〕词学筌蹄作“把菊”。

〔人比〕花庵词选、全芳备祖、花草粹编、诗余图谱并作“人似”，王本同。四印斋本作“人比”，注云：“别作‘似’。”

【笺注】

¹黄本卷二云：“此词当作于宣和三年，时明诚出守莱州，而清照居青州。”此说不确。案清照感怀诗序云：“宣和辛丑八月十日到莱。”可证是岁重阳节前已随夫居莱州任所，不在青州。据于谱：“大观二年（一一〇八，戊子），二十五岁……九月重阳，明诚与妹婿李擢游仰天山。明诚青州仰天山罗汉洞题名：‘余以大观戊子之重阳，与李擢 德升同登兹山。’”仰天山，旧属临朐县，在县南七十里，在今山东 青州市西南境。山麓有罗汉洞，上有窍可通天窥月，故士人有“仰天秋月”之说，见明修临朐县志。赵明诚至仰天山 罗汉洞观月，当流连忘返；而清照独居青州 归来堂，重阳赏菊，无人相伴，故作此词，以抒寂寞无聊之感。

²浓雰：阴阳二气交会所形成的雾气。素问 六元正纪大论：“水郁之发，阳气乃辟，阴气暴举，大寒乃至，川泽严凝，寒雰结为霜雪。”

³瑞脑句：瑞脑，即龙脑，见前浣溪沙（莫许杯深琥珀浓）注³。金兽，金属兽形香炉。宋 洪刍香谱：“香兽以涂金为狻猊、麒麟、凫鸭之状，空其中以燃香，使香自口出，以为玩好。”唐 罗隐寄宣州窦常侍诗：“喷香瑞兽金三尺，舞雪佳人玉一团。”

⁴重阳：农历九月初九日。魏 曹丕与钟繇九日送菊书：“岁往月来，忽复九月九日。九为阳数，而日月并应，俗嘉其名，以为宜于长久，故以享宴高会。”

⁵纱厨：纱帐。唐 司空图王官诗之二：“尽日无人只高卧，一双白鸟隔纱厨。”宋 周邦彦浣溪沙：“薄薄纱厨望似空，簟纹如水浸芙蓉。”绿色者称碧纱厨。王建赠王处士诗：“松树当轩雪满池，青山掩映碧纱厨。”俞平伯唐宋词选释中卷释此词云：“近代以木做格扇，形如小屋，用以避蚊，中可置榻，框上糊以轻纱，大抵是绿色的，叫‘碧纱厨’。亦名‘蚊’。薛能吴姬十首之五：‘高卷蚊厨独卧斜。’……是纱厨即纱帐，与后世制作或有不同。”

⁶东篱：晋 陶渊明饮酒诗之五：“采菊东篱下，悠然见南山。”后因指菊花或菊圃。唐 岑参九日使君席奉饯卫中丞赴长水诗：“为报使君多泛菊，更将弦管醉东篱。”

⁷有暗香句：语本古诗十九首：“馨香盈怀袖，路远莫致之。”唐 元稹春月诗：“露梅飘暗香。”此指菊花。

⁸销魂：梁 江淹别赋：“黯然销魂者，唯别而已矣。”诗词曲语辞汇释卷五：“销魂与凝魂，同为出神之义。”并引李之仪南乡子词云：“巢燕引雏浑去尽，销魂。空向梁间觅宿痕。”

⁹帘卷二句：似从谢逸醉落魄“帘卷黄昏，一阵西风入”化出，后出转精。黄花，菊花。礼记月令：“季秋之月……鞠有黄华。”陈澔注：“鞠色不一，而专言黄者，秋令在金，金自有五色而黄为贵，故鞠色以黄为正也。”鞠，通菊。此句化用唐 司空图诗品：“落花无言，人淡如菊。”

【汇评】

宋 胡仔苕溪渔隐丛话前集卷六十丽人杂记：又九日词云：“帘卷西风，人似黄花瘦。”此语亦妇人所难到也。

元 伊世珍琅嬛记卷中引外传：易安以重阳醉花阴词函致明诚。明诚叹赏，自愧弗逮，务欲胜之。一切谢客，忘食忘寝者三日夜，得五十阕，杂易安作，以示友人陆德夫。德夫玩之再三，曰：“只三句绝佳。”明诚诘之，曰：“莫道不销魂，帘卷西风，人比黄花瘦。”政易安作也。

王仲闻李清照集校注按云：赵明诚喜金石刻，平生专力于此，不以词章名。琅嬛记所引外传，不知何书，殆出自捏造。所云“明诚欲胜之”，必非事实。

均案：琅嬛记所云陆德夫，不知为何人。赵明诚交游中，迄未见其人，益信王仲闻之言为不谬。

明 瞿佑金台集卷下易安乐府：赵明诚，清献公之子。妻李氏，能文辞，号易安居士，有乐府词三卷，名漱玉集。明诚卒，易安再适非类，既而反目……然其词颇多佳句。如梦令云：“应是绿肥红瘦。”语甚新。又九日词：“帘卷西风，人似黄花瘦。”亦妇人所难到也。清献名家厄运乖，羞将晚景对非才。西风帘卷黄花瘦，谁与赓歌共一杯？

明 杨慎批点草堂诗余卷一评结二句：凄语，怨而不怒。

明 茅暎词的卷二：但知传诵结语，不知妙处全在“莫道不销魂”。

明 王世贞弇州山人词评：词内“人瘦也，比梅花，瘦几分”、又“天还知道，和天也瘦”、又“莫道不消魂，帘卷西风，人比黄花瘦”，三“瘦”字俱妙。

案：“人瘦也”三句，乃宋 程垓江城梅花引词；“天还”二句，乃秦观水龙吟词。

明 沈际飞草堂诗余正集卷一：康词“比梅花，瘦几分”，一婉一直，并峙争衡。

案：以上又见卓人月古今词统卷七，末句作“两得其宜”。康词，指误作康与之的江城梅花引，实为程垓作，见前案。

明 徐士俊古今词统序：如“帘卷西风，人比黄花瘦”等句，即暗中摸索，亦解人怜。此真能统一代之词人者矣。

清 毛先舒诗辨坻卷四：柴虎臣云：“指取温柔，词归蕴藉。暱而闺帏，勿浸而巷曲。浸而巷曲，勿堕而村鄙。”又云：“语境则‘咸阳古道’、‘汴水长流’；语事则‘赤壁 周郎’、‘江州司马’；语景则‘岸草平沙’、‘晓风残月’；语情则‘红雨飞愁’、‘黄花比瘦’：可谓雅畅。”

案：“咸阳”句，乃李白忆秦娥词；“汴水”句，乃白居易长相思词；“赤壁”句，乃苏轼念奴娇词；“江州”句，乃金 吴激人月圆词；“岸草”句，乃僧仲殊柳梢青词；“晓风”句，乃柳永雨霖铃词；“红雨”句，乃僧如晦卜算子词。

清 万树词律卷七：按词谱收毛泽民一首，注云：“换头第四字疑韵。如杨无咎词之‘扑人飞絮浑无数’，李清照词之‘东篱把酒黄昏后’，‘絮’字‘酒’字俱韵，此即乐府指迷所谓‘藏短韵于句内’者。”然宋词如此者亦少。遵此，“酒”字应注“叶”。

清 孙致弥词鹄：“酒”字疑是短韵。盖后段换头，各体原多有不同，且第二句又一“有”字领起。作者须味其意，于“酒”字读断，“后”字再断，作折腰体亦无不可。审音者幸留意焉。

清 周之琦晚香室词录：愚按：醉花阴“帘卷西风”为易安传作，其实寻常语耳。

清 许宝善自怡轩词谱卷二：幽细凄清，声情双绝。

清 谭莹古今词辨：绿肥红瘦语嫣然，人比黄花更可怜。若并诗中论位置，易安居士 李青莲。

清 许昂霄词综偶评：结句亦从“人与绿杨俱瘦”脱出，但语意较工妙耳。

案：“人与”句乃秦观如梦令词，或作无名氏词。

清 沈祥龙论词随笔：写景贵淡远有神，勿堕而奇情；言情贵蕴藉，勿浸而淫亵。“晓风残月”、“衰草微云”，写景之善者也；“红雨飞愁”、“黄花比瘦”，言情之善者也。

同上：词之用字，务在精择：腐者、哑者、笨者、弱者、粗俗者、生硬者、词中所未经见者，皆不可用；而叶字尤宜留意。古人名句，末字必清隽响亮，如“人比黄花瘦”之“瘦”字、“红杏枝头春意闹”之“闹”字皆是；然有同此字而用之善不善，则存乎其人之意与笔。

案：“晓风”句乃柳永雨霖铃词；“衰草”句乃秦观满庭芳词；“红雨”句乃僧如晦卜算子词；“红杏”句乃宋祁玉楼春词。

清 陈廷焯云韶集卷十：无一字不秀雅。深情苦调，元人词曲往往宗之。

唐圭璋唐宋词简释：此首情深词苦，古今共赏。起言永昼无聊之情景，次言重阳佳节之感人。换头，言向晚把酒。着末，因花瘦而触及己瘦，伤感之至。尤妙在“莫道”二字唤起，与方回之“试问闲愁知几许”句，正同妙也。

案：方回即贺铸，词乃横塘路（青玉案）。

龙榆生漱玉词叙论：刚健中含婀娜，结语具见标格，兼能撩拨感情，宜其为陆德夫所称也。

夏承焘唐宋词欣赏：这首词末了一个“瘦”字，归结全首词的情意，上面种种景物描写，都是为了表达这点精神，因而它确实称得上是“词眼”。李清照另有如梦令“绿肥红瘦”之句，为人所传诵。这里她说的“人比黄花瘦”一句，也是前人未曾说过的，有它突出的创造性。

【附】

清 王士禛醉花阴和漱玉词：香闺小院闲清昼。屈戌交铜兽。几日怯轻寒，箫局香浓，不觉春光透。 韶光转眼梅花后。又催裁罗袖。最怕日初长，生受莺花，打叠人消瘦。

清 彭孙遹醉花阴 和漱玉词同阮亭作：花影枝枝摇午昼。桂炷销狮兽，愁病怯登高，几阵西风，吹得罗裳透。阑干星月三更后。玉露沾香袖。心事寄谁行？约略腰身，转觉秋来瘦。





凤凰台上忆吹箫

凤凰台上忆吹箫¹





香冷金猊²，被翻红浪³，起来慵自梳头。任宝奁尘满⁴，日上帘钩⁵。生怕离怀别苦，多少事、欲说还休。新来瘦⁶，非干病酒⁷，不是悲秋⁸。 休休⁹。这回去也，千万遍阳关¹⁰，也则难留¹¹。念武陵人远¹²，烟锁秦楼¹³。唯有楼前流水¹⁴，应念我、终日凝眸。凝眸处，从今又添，一段新愁。

【校记】

增修笺注妙选群英草堂诗余卷下后集正文同此底本。又见汪本、沈本。汪本题作“闺思”。原载乐府雅词卷下、花庵词选卷十。草堂诗余后集题作“离别”。古今词统、花草粹编、诗词杂俎题作“闺情”。

〔慵自〕乐府雅词、四印斋本、赵本作“人未”。乐府雅词原刻本注：“别本作‘慵自’。”

〔尘满〕乐府雅词、四印斋本、赵本作“闲掩”。

〔离怀别苦〕乐府雅词、四印斋本、赵本作“闲愁暗恨”。乐府雅词鲍校钞本作“见花开花谢”。

〔还休〕啸余谱作“难休”。

〔新来〕乐府雅词、四印斋本、赵本作“今年”。汪本作“朝来”。乐府雅词鲍校钞本作“今来”。

〔休休〕乐府雅词、四印斋本、沈本、赵本并作“明朝”。沈本“明朝”下注：“别本作‘休休’。”又云：“‘朝’字失韵，当从‘休休’，但‘休’字韵又复。”

〔则〕乐府雅词、四印斋本、赵本并作“即”。

〔念武陵人远〕汇选历代名贤词府全集作“空凝伫武陵人远”。“人远”，乐府雅词、四印斋本、赵本并作“春晚”。

〔烟锁秦楼〕乐府雅词、四印斋本、赵本并作“云锁重楼”。

〔唯有〕乐府雅词、四印斋本、赵本并作“记取”。

〔流水〕秦恩复本乐府雅词作“绿水”。

〔凝眸〕沈际飞本草堂诗余注：“一作‘盼望’，误。”

〔又添一段〕乐府雅词、四印斋本、赵本并作“更数几段”。四印斋本注：“更添一段。”

【笺注】

¹黄本卷二云：“此词当作于宣和三年，时清照居青州。”疑非是。案：赵明诚爱好金石碑刻，屏居青州后常出外寻访名山胜迹。有长清灵岩寺题名曰：“东武 赵明诚 德甫、东鲁 李擢 德升、跃 时升，以大观三年九月十三日同来，凡留两日乃归。”考大观三年九月，明诚出游长清，须经济南，路程约一百七十公里，跋山涉水，极为劳苦，故清照苦苦挽留。然明诚“致力于斯，可谓勤且久矣，非特区区为玩好之具而已”（见金石录序），仍然执意要去。清照终于叹曰：“休休！这回去也，虽千万遍阳关，也则难留。”词中以“武陵人”喻明诚，当亦含远游之意。词又云“不是悲秋”，意谓当秋而不悲，时令亦与明诚赴长清相合。因清照苦苦留恋，故明诚在灵岩，“凡留两日而归”。准此，词当作于大观三年（一一〇九）九月。

²金猊：金属狻猊型香炉。案陆容菽园杂记卷二：“金猊，其形似狮，性好火烟，故立于香炉盖上。”宋 谢逸燕归梁：“香烬冷金猊。”又徐伸转调二郎神：“薰彻金猊烬冷。”似为此句所本。

³被翻红浪：柳永凤栖梧：“鸳鸯绣被翻红浪。”此谓锦被乱摊于床上，如起伏之波浪。

⁴宝奁句：贺铸忆仙姿：“销黯，销黯。门共宝奁长掩。”词意相似。

⁵日上帘钩：杜甫落日诗：“落日在帘钩，溪边春事幽。”此谓“日上”，反其意而用之。

⁶新来：近来。宋时口语。柳永临江仙：“觉新来、憔悴旧日风标。”

⁷病酒：因饮酒过量而致病。史记 魏公子列传：“公子（信陵君）自知再以毁废，乃谢病不朝，与宾客为长夜饮，饮醇酒……竟病酒而卒。”南唐 冯延巳鹊踏枝：“日日花前常病酒，不辞镜里朱颜瘦。”

⁸悲秋：对秋景而伤感。宋玉九辩：“悲哉秋之为气也，萧瑟兮草木摇落而变衰。”杜甫登高诗：“万里悲秋常作客，百年多病独登台。”

⁹休休：新唐书 司空图传：“图本居中条山 王官谷，有先人田，遂隐不出。作亭观素室，悉图唐兴节士文人，名亭曰休休，作文以见志，曰：‘休，美也，既休而美具。故量才，一宜休；揣分，二宜休；耄而聩，三宜休；又少也墯，长也率，老也迂，三者非济时用，则又宜休。’”此处“休休”，犹言“罢了罢了”。

¹⁰阳关：古送别曲。以唐 王维送元二使安西诗为歌辞，曰：“渭城朝雨浥轻尘，客舍青青柳色新。劝君更尽一杯酒，西出阳关无故人。”反复歌之，谓之阳关三叠。此云“千万遍阳关”，乃夸张之辞，极言离情之深也。

¹¹也则：宋时口语。犹也是。宋 陈慥无愁可解词：“你唤做、展却眉头，便是达者，也则恐未。”五灯会元卷十九白云端禅师上堂：“德山入门便棒，临济入门便喝，白云万里。然后恁么也不得，不恁么也不得。恁么不恁么，总不得，也则白云万里。忽有个汉出来道：‘长老你恁么道，也则白云万里。’”

¹²武陵人：兼用陶渊明桃花源记武陵人入桃源及幽明录所载刘晨 阮肇误入天台山遇二仙女事，以武陵人借指赵明诚。二事合用，盖始于唐，王之涣惆怅诗十二之十云：“晨 肇重来事已迷，碧桃花谢武陵溪。”至宋，则有韩琦点绛唇云：“武陵回睇，人远波空翠。”北词广正谱卷三则云：“有缘千里能相会，刘晨曾入武陵溪。”于是武陵渔人已演变为对丈夫或所爱者之代称。

¹³秦楼：即凤台、凤凰台。此处化用列仙传弄玉与萧史仙凡相爱之典故，既写对明诚之思念、孤栖之寂寞，亦暗合调名，照应题旨。乐府雅词 拾遗袁绹传言玉女：“凤凰台上，有萧郎共约。”又无名氏五彩结同心：“好作个，秦楼活计，吹箫伴侣。”

¹⁴楼前流水：喻相思。三国 徐幹室思诗：“思君如流水，何有穷已时。”唐 杜牧题安州浮云寺寄湖州张郎中诗：“当时楼下水，今日到何处？”又苕溪渔隐丛话后集卷三十四云引复斋漫录云：“晁元忠西归诗：‘安得龙山潮，驾回安河水。水从楼前来，中有美人泪。’子苍（韩驹）取其意以代葛亚卿作诗云：‘君住江滨起画楼，妾居海角送潮头。潮中有妾相思泪，流到楼前更不流。’唐 孙叔向有经昭应温泉诗云：‘一道泉回绕御沟，先皇曾向此中游。虽然水是无情物，也到宫前咽不流。’子苍末句又用孙语也。”此处清照以为流水有情，知人念远，别开意境，迈越前人。

【汇评】

明 杨慎批点草堂诗余卷四：“欲说还休”与“怕伤郎，又还休道”同意。 评“新来瘦”三句：端的为著甚的？

案：“怕伤郎”二句，见类编草堂诗余卷二孙夫人风中柳词。

明 茅暎词的卷四：出语自然，无一字不佳。

明 李攀龙草堂诗余隽卷二眉批：非病酒，不悲秋，都为苦别瘦。 水无情于人，人却有情于水。 评语：写出一种临别心神，而新瘦新愁，真如秦女楼头，声声有和鸣之奏。

明 沈际飞草堂诗余正集卷三：懒说出，妙。瘦为甚的，尤妙。“千万遍”，痛甚！转转折折，忤合万状。清风朗月，陡化为楚雨巫云；阿阁洞房，立变成离亭别墅。至文也。

明 陆云龙词菁卷二：满楮情至语，岂是口头禅。

明 李廷机草堂诗余评林卷三：宛转见离情别意，思致巧成。

明古今词统卷十二徐士俊评：亦是林下风，亦是闺中秀。

明 竹溪主人风韵情词卷五：雨洗梨花，泪痕有在；风吹柳絮，愁思成团：易安此词颇似之。

明 潘游龙等古今诗余醉：“千万遍”，痛甚！

清 邓廷桢双砚斋词话：乃或称其所夫既丧，不能矢柏舟之节。夫以青裙白发之嫠妇，而猥以谰语相加，洵所谓小人好议论，不乐成人之美者。然其凤凰台上忆吹箫诸作，繁香侧艳，终以不工豪翰为佳。昔涪翁（黄庭坚）好作绮语，乃为法秀所呵。此在男子，犹当戒之，况妇人乎？

清 邹祗谟倚声前集初编卷十六评王士禛和漱玉词 凤凰台上忆吹箫：清照原阕，独此作有元曲意。阮亭此和，不但与古人合缝无痕，殆戛戛上之。清照而在，当悲暮年颓唐矣。

清 王又华古今词论节录掞天词序：张祖望曰：“词虽小道，第一要辨雅俗。结构天成，而中有艳语、隽语、奇语、豪语、苦语、痴语、没要紧语，如巧匠运斤，毫无痕迹，方为妙手。古词中如……‘海棠开后，望到如今’、‘惟有楼前流水，应念我、终日凝眸’……痴语也。”

案：“海棠开后”二句，见宋 郑文妻忆秦娥词。

清 陈廷焯云韶集卷十：此种笔墨，不减耆卿、叔原，而清隽疏朗过之。 “新来瘦”三语，婉转曲折，煞是妙绝。 笔致极佳，余韵尤胜。

又词则别调集卷二：凄艳不减耆卿，而骚情雅意过之。（下结）曲折有致。

俞平伯唐宋词选释中卷：此调盖用本意（弄玉忆箫史），别后怀念其夫赵明诚而作。

唐圭璋唐宋词简释：此首述别情，哀伤殊甚。起三句，言朝起之懒。“任宝奁”句，言朝起之迟。“生怕”二句，点明离别之苦，疏通上文；“欲说还休”，含凄无限。“新来瘦”三句，申言别苦，较病酒悲秋为尤苦。换头，叹人去难留。“念武陵”四句，叹人去楼空，言水念人，情意极厚。末句，补足上文，余韵更隽永。

夏承焘 盛静霞唐宋词选：上片不说离愁，却说生怕离愁，不说因离愁而瘦，却说不关病酒和悲秋；下片不说云遮视线，却说烟锁秦楼，不说想寄情流水，却说流水应念我：却是深一层写法。

龙榆生漱玉词叙论：有“岂无膏沫，谁适为容”之意，而语自幽婉缠绵。

薛砺若宋词通论：我们试将上词细心加以寻绎，即知易安一生词品，全从后主、永叔、少游三家脱胎出来的。后主得其深，永叔得其郁，少游、易安则得其婉秀。后主遭际亡国，少游屡经贬窜，故其词境悲婉深沉，均由肺腑中自然流露出来。永叔深于情思，故其词亦缠绵抑郁，若不胜其伤春恨月之感也。至于易安，幼年即生长在一个有文学环境的家庭，适人以后，夫妻感情又极和乐美满，似乎无悲愁的种子蔓生在她的心曲了。但我们一读她的作品，则亦觉悲苦之辞为多。因为女子是最富于情感的……何况她与明诚爱情很重，自不免因别情离绪所萦绕，而致其缠绵想望之思了。

案：所云“上词”，指李后主浪淘沙（帘外雨潺潺）、欧阳修蝶恋花（庭院深深深几许）、秦观如梦令（莺嘴啄花红溜）及满庭芳（山抹微云）、李清照凤凰台上忆吹箫。

【附】

清 王士禛凤凰台上忆吹箫和漱玉词：镜影圆冰，钗痕却月，日光又上楼头。正罗帏梦觉，红褪缃钩。睡眼初未起，梦里事、寻忆难休。人不见，便须含泪，强对残秋。 悠悠。断鸿南去，便潇湘千里，好为侬留。又斜阳声远，过尽西楼。颠倒相思难写，空望断、南浦双眸。伤心处，青山红树，万点新愁。

清 彭孙遹倚声初集卷十六凤凰台上忆吹箫和漱玉词：宝鸭抛烟，寒螀泣露，兰桡催发湖头。正银河清浅，残月如钩。多少情悰欲说，知无奈、则索行休。纱窗静，几株疏柳，一片清秋。 堪忧。个人何处？那衣香手粉，仿佛还留。忆旧年此夜，花压层楼。静对金波似水，桃笙上、隐隐回眸。伤心处，依然花月，添却离愁。





浣溪沙

浣溪沙¹





小院闲窗春色深，重帘未卷影沉沉²。倚楼无语理瑶琴³。 远岫出云催薄暮⁴，细风吹雨弄轻阴。梨花欲谢恐难禁⁵。

【校记】

此词原载乐府雅词卷下。底本调下有注云：“草堂误作周美成而周词不载。”劳权手校汪本有批语七行，字迹模糊，不录。又见沈本。

此词曾误作欧阳修词，见草堂诗余别录前集、类编草堂诗余，又见词学筌蹄卷五、文体明辨附录、啸余谱卷三、记红集卷一。李文䄎辑漱玉集案：“此阕类编草堂诗余作欧阳永叔撰，查六一词中浣溪沙凡九词，并无此首。”赵本案：“至正本草堂诗余前集上引与欧阳修词衔接，不著撰人，类编本因以为欧作，失之。”王本注云：“按嘉靖间顾汝所刻类编草堂诗余卷一载此词，并无撰人姓名，实不作欧阳修。疑李赵二氏所据之类编草堂诗余，或为别本。沈际飞草堂诗余注：‘一刻欧阳。’毛本片玉词补遗注：‘或刻欧阳永叔。’殆皆本胡桂芳本或韩俞臣本类编草堂诗余。”当以乐府雅词所载为是，应作李清照词。

此词又误作周邦彦词，见钱允治本草堂诗余卷一、沈际飞本草堂诗余正集卷一、草堂诗余评林春集卷一、草堂诗余隽卷一；又见毛晋 汲古阁本宋六十名家词片玉词 补遗及历代诗余卷六、四印斋刻陈钟秀草堂诗余。王本注云：“嘉靖本类编草堂诗余卷一载此词，不著撰人，而其前则为周美成浣溪沙‘水涨鱼天拍柳桥’一首……故毛晋误收入片玉词补遗。”宋 何士信草堂诗余卷上前集列于欧阳永叔浣溪沙 春景（湖上朱桥响画轮）之后，不著撰人。

此词又误入吴文英梦窗甲稿，毛晋跋梦窗甲乙稿已疑之，然又云“周美成‘倚楼无语理瑶琴’”云云，则误为周邦彦词也。

〔出云〕乐府雅词、花草粹编、汪本、赵本皆作“出山”，误。乐府雅词曹元忠校：“朱本作云。”

〔欲谢〕沈际飞本草堂诗余注：“谢，一作卸。”

【笺注】

¹陈祖美云：“此首亦当作于李清照待字汴京之时，且属少女怀春之什。”均案：岫，山洞也，见尔雅释山。汴京地处平原，无山。据“远岫”句，似作于屏居青州时期。青州西南有仰天山，据明临朐县志：“仰天山在县南七十里……山麓有洞，深可五七丈许，上有窍通天云。”又明青州府志：“仰天山之阿有寺，名仰天寺……有罗汉洞，洞隙通处，可以望天。”于谱引此二志后云：“明诚大观戊子题名，即在罗汉洞附近崖壁上。”故可推知清照所见之“远岫出云”，乃仰天山 罗汉洞，而作词时间亦在大观某年之春天。

²沉沉：深邃貌。史记 陈涉世家：“入宫，见殿屋帷帐，客曰：‘夥颐！涉之为王沉沉者。’”集解引应劭曰：“沉沉，宫室深邃之貌也。”亦指幽静。杜甫醉时歌：“清夜沉沉动春酌，灯前细雨檐花落。”

³瑶琴：琴之美称。南朝 宋 鲍照拟古诗之七：“明镜尘匣中，瑶琴生网罗。”案李清照多才多艺，亦能弹琴。今发现有铭刻于一古琴上，详见本书卷三琴铭。

⁴远岫句：南齐 谢朓郡内高斋闲望答吕法曹诗：“窗中列远岫。”陶渊明归去来辞：“云无心以出岫，鸟倦飞而知还。”广韵：“山有穴曰岫。”花间集顾夐更漏子：“帘半卷，屏斜掩，远岫参差迷眼。”词境差相似。

⁵梨花句：诗词中常借梨花写闺怨。唐 刘方平春怨诗：“纱窗日落渐黄昏。金屋无人见泪痕。寂寞空庭春欲晚，梨花满地不开门。”宋 晏幾道生查子：“牵系玉楼人，绣被春寒夜。消息未归来，寒食梨花谢。”秦观（或作无名氏）鹧鸪天：“甫能炙得灯儿了，雨打梨花深闭门。”清照词似更委婉而深沉。

【汇评】

明 杨慎批点本草堂诗余卷一评“远岫”句：景语，丽语。

明 李攀龙草堂诗余隽卷一眉批：分明是闺中愁、宫中怨情景。 评语：少妇深情，却被周君浅浅勘破。

案：李攀龙误作周邦彦词。

明 董其昌便读草堂诗余卷一：写出闺妇心情，在此数语。

明 沈际飞草堂诗余正集卷一：雅练。“欲谢”、“难禁”，淡语中致语。

清 陈廷焯词则别调集卷二：中有怨情，意味自永。





浣溪沙

浣溪沙¹





髻子伤春慵更梳。晚风庭院落梅初²。淡云来往月疏疏。玉鸭熏炉闲瑞脑³，朱樱斗帐掩流苏⁴。遗犀还解辟寒无⁵？

【校记】

亦见汪本、沈本。花草粹编卷二题作“闺情”，古今词统同。赵本案：“诗词杂俎本漱玉词收之，与花草粹编同。”全宋词列为李清照词。王本列入存疑之作，按云：“此首别见花草粹编卷二，无撰人姓氏，其前为李清照‘淡荡春光寒食天’浣溪沙一阕。续草堂诗余等以为李清照作，未知何据。”均案：此首宜从赵说，作李清照词，草堂诗余等刻本往往前一首署撰人姓名，后一首省略。

〔慵更梳〕花草粹编、续草堂诗余、古今词统、林下词选、历城县志作“懒更梳”。依律此三字宜作“仄仄平”，“懒”字胜。

〔瑞脑〕历城县志误作“玛脑”。

〔遗犀〕词综、历代诗余、陈廷焯词则 别调集作“通犀”，俞平伯唐宋词选释同。

【笺注】

¹此词疑政和间作于屏居青州之时。据于谱：“政和五年（一一一五，乙未），三十二岁。明诚得汉司空残碑。”并引金石录卷十九云：“政和乙未岁，得于洛阳〔天津〕桥之故基。”又云是岁“下邳民得汉祝长严碑”。盖此时赵明诚常外出考察，搜求古文碑刻，清照家居，每感寂寞慵怠，故作此词以抒情。

²落梅初：指暮春。梅花农历三月开花，故埤雅云：“江南三月为迎梅雨。”青州稍晚。开后不久即落。

³玉鸭句：玉鸭熏炉，炉形似鸭者。李商隐促漏诗：“睡鸭香炉换夕照。”玉鸭，指瓷制。亦称金鸭，系铜制。花间集顾夐临江仙：“香炉尽销金鸭冷。”瑞脑，香料名。见前浣溪沙（莫许杯深琥珀浓）注³。闲瑞脑，意谓香料闲置未燃。

⁴朱樱句：朱樱：帐之颜色。唐本草谓樱桃“熟时深红色者谓之朱樱”。斗帐，形如覆斗之小帐。古诗孔雀东南飞：“红罗覆斗帐，四角垂香囊。”唐 温庭筠偶游诗：“红珠斗帐樱桃熟，金尾屏风孔雀闲。”流苏，用羽毛或丝线编制的排穗，列于帐子上沿之装饰品。宋 庞元英文昌杂录卷五：“流苏，五彩毛杂而垂之。挚虞决疑要注曰：‘凡下垂为苏。’张衡东京赋：‘飞流苏之骚杀。’……盖流苏、骚杀，皆下垂也。”清 钱大昕恒言录卷五：“凡下垂者为苏，吴人读苏为胥。结缕下垂者谓之胥头，即古之流苏。”

⁵遗犀句：指帐上镇帏犀。唐 杜牧杜秋娘诗：“金盘犀镇帏。”宋 苏轼四时词之四：“夜风摇动镇帏犀。”又春帖子词：“风暖犀盘尚镇帏。”帏上悬犀，使不因风而动，且有辟寒意。五代 王仁裕开元天宝遗事上：“开元二年冬至，交趾国进犀一株，色黄如金。使者请以金盘置于殿中，温温然有暖气袭人。上问其故，使者对曰：‘此辟寒犀也。顷自隋文帝时，本国曾进一株，直至今日。’上甚悦，厚赐之。”犀，指犀牛角，中有白线贯通两端，故称“通犀”或“通天犀”。

【汇评】

明 沈际飞草堂诗余续集卷上：话头好。 渊然。

清 周济介存斋论词杂著：闺秀词惟清照最优，究苦无骨。存一篇尤清出者。

清 谭献复堂词话：易安居士独此篇有唐调，选家炉冶，遂标此奇。

清 陈廷焯云韶集卷十评“淡云”句：清丽之句。 评下结：婉约。

又词则 别调集卷二：清丽出“朦胧淡月云来去”之右。 结句沉着。

案：“朦胧”句为宋初李冠蝶恋花词。

龙榆生漱玉词叙论：易安此类作品最著者，又有浣溪沙“髻子伤春懒更梳……”，有“岂无膏沐，谁适为容”之意，而语自幽婉缠绵。

【附】

清 王士禛浣溪沙 春闺和漱玉词：奁畔豪犀闲玉梳。新妆才罢晓寒初。曲栏花日影扶疏。 金鸭暖香消桂蠧，夜蝉轻翅上桃苏。问郎曾解画眉无？





点绛唇

点绛唇¹





寂寞深闺，柔肠一寸愁千缕²。惜春春去。几点催花雨³。倚遍阑干⁴，只是无情绪。人何处？连天芳树。望断归来路⁵。

【校记】

原载底本。汪本题作“闺思”。古今女史题作闺怨。

〔柔肠〕续选草堂诗余作“愁肠”。

〔芳树〕诗词杂俎本、续选草堂诗余、林下词选、汪本作“芳草”。花草粹编、赵本皆作“衰草”，非。王本案云：“此阕上半首云‘惜春春去，几点催花雨’，乃暮春景物，下云‘连天衰草’，则又为残秋气象，‘衰’字必误。‘芳草’字较合，惟‘草’字不叶韵。宋人作点绛唇词，此句末字无有不叶韵者。词综作‘芳树’，未知所本。”均案：底本、词综与历代诗余皆作“芳树”，盖同出一源，“树”字合韵，是。

【笺注】

¹此词抒惜春与怀人之情，时赵明诚正出游。案：屏居青州后，明诚常寻访古迹，有长清灵岩寺题名曰：“丙申三月四日，复过此。”（见于中航赵明诚题名和乡居青州考，载于谱 附录五）丙申为徽宗政和六年（一一一六），三月四日正春雨“催花”之际，词当作于是时。详注³。

²柔肠句：语本晏殊木兰花：“无情不似多情苦，一寸还成千万缕。”

³催花雨：清明时节之雨。宋 庄绰鸡肋编卷中：“西北春时，率多大风而少雨，有亦霏微……韩持国亦有‘轻云薄雾，散作催花雨’之句。”宋 王庭珪桃源忆故人辰州送客词云：“催花一霎清明雨，留得春风且住。”阳春白雪卷二王观高阳台：“平明几点催花雨，梦半阑，欹枕初闻。”

⁴倚遍阑干：宋词中凡云“倚阑”、“凭阑”、“倚楼”、“倚遍阑干”，犹云凝望，皆为念远怀人之义。如柳永凤栖梧：“独倚危楼风细细，无人会得凭阑意。”欧阳修少年游：“阑干十二独凭春，行色苦愁人。”晏幾道御街行：“阑干倚尽犹慵去。”皆此义。

⁵望断句：花间集韦庄木兰花：“独上小楼春欲暮，望断玉关芳草路。”词境似之。

【汇评】

明 茅暎词的：易安往矣，不可复得，每作词时，为酬一杯酒。

明 钱允治续选草堂诗余：草满长途，情人不归，空搅寸肠耳。

明 沈际飞草堂诗余续集卷上：简当。

明 陆云龙词菁卷一：泪尽个中。

明 黄河清草堂诗余续集序：夫词体纤弱，壮夫不为。独惜篇什寂寥，彼歌金缕、唱柳枝者，其声宛转易穷耳。所刻续集中如李后主之秋闺、李易安之闺思、晏叔原之春景……以此数阕，授一小青娥，拨银筝，倚绿窗，作曼声，则绕梁遏云，亦足令多情人魂销也。

清 陈廷焯云韶集卷十：情词并胜，神韵悠然。

【附】

清 王士禛点绛唇春词和漱玉韵：水满春塘，柳绵又蘸黄金缕。燕儿来去，阵阵梨花雨。 情似黄丝，历乱难成绪。凝眸处，白青草，不见西洲路。





念奴娇

念奴娇¹





萧条庭院，又斜风细雨²，重门须闭。宠柳娇花寒食近，种种恼人天气³。险韵诗成⁴，扶头酒醒⁵，别是闲滋味。征鸿过尽，万千心事难寄。 楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引⁶，多少游春意。日高烟敛，更看今日晴未？

【校记】

此调乐府雅词不载，录自底本。汪本调名作壶中天慢，题作“春情”，花庵词选、阳春白雪同。类编草堂诗余卷三、花草粹编卷十、古今词、彤管遗编续集、古今女史题作“春日闺情”。沈本、赵本、王本俱无题。

〔又〕草堂诗余、花草粹编、古今词统作“有”。

〔须闭〕历代诗余、词的作“深闭”。

〔娇花〕阳春白雪、沈本作“娇莺”。

〔征鸿〕阳春白雪作“飞鸿”。

〔难寄〕阳春白雪作“谁寄”。

〔春寒〕阳春白雪、沈本作“寒浓”。

〔四面〕阳春白雪、沈本作“三面”。

〔玉阑干慵倚〕阳春白雪作“慵拍阑干倚”，古今别肠词选作“懒向栏杆倚”，沈本作“闲拍阑干倚”。

〔新梦觉〕阳春白雪作“清梦断”，沈本作“清梦觉”。彤管遗编误作“新觉梦”。

〔新桐〕阳春白雪作“疏桐”。

〔日高〕阳春白雪作“云高”。

〔今日〕阳春白雪作“明日”。

【笺注】

¹黄本卷二云：“此词当作于宣和三年，时清照在青州。”未知何据。考于谱云：“政和六年（一一一六，丙申），三十三岁。三月四日，明诚再游灵岩寺。”案：灵岩寺为唐 宋名刹，在今济南市 长清县东南，距青州约一百七十里。明诚曾四游此寺，在宋嘉祐六年齐州长清县灵岩寺重修千佛殿记碑侧，有明诚题名，末云：“丙申三月四日复过此，德父记。”三月四日，时近寒食节。故清照此词云：“宠柳娇花寒食近，种种恼人天气。”故知词当作于此时。

²斜风细雨：唐 张志和渔歌子：“青箬笠，绿蓑衣，斜风细雨不须归。”

³恼人天气：唐 罗隐春日叶秀才曲江诗：“春色恼人遮不得，别愁如疟避还来。”宋 王安石夜直诗：“春色恼人眠不得，月移花影上阑干。”皆谓春色之令人烦恼也。

⁴险韵：韵部中字少而艰僻之韵。宋 王禹偁谪居感事诗：“分题宣险韵，翻势得仙棋。”宋 郭应祥菩萨蛮：“新词仍险韵，赓续惭非称。”逞才者多喜作险韵诗。

⁵扶头酒：使人易醉之烈性酒。唐 白居易早饮湖州酒寄崔使君诗：“一榼扶头酒，泓澄泻玉壶。”姚合答友人招游诗：“赌棋招敌手，沽酒自扶头。”杜牧醉题 五绝：“醉头扶不起，三丈日还高。”宋 贺铸醉厌厌：“易醉扶头酒，难逢敌手棋。”周邦彦华胥引：“醉头扶起寒怯。”上述皆谓酒性浓烈，易使人醉。然俞平伯唐宋词选释中卷释此句云：“古人于卯时饮酒称卯酒，亦名‘扶头酒’……扶头原义当为醉头扶起。‘扶头酒’是一复合的名词。宿酲未解，更饮早酒以投之，所用只是较淡的酒，以此种饮法能发生和解作用，故亦以‘扶头’称之……易安此句当亦然。又如下录声声慢云云，只是三两杯淡酒而已。”俞氏以为“薄酒”“淡酒”，可备一说。

⁶清露二句：语本世说新语 赏誉：“王恭始与王建武（王忱）甚有情，后遇袁悦之间，遂致疑隙，然每至兴会，故有相思时。恭尝行散至京口射堂，于时清露晨流，新桐初引，恭目之，曰：‘王大（王忱）故自濯濯。’”引，尔雅 释诂：“引，长也。”初引，即初生、初长。

【汇评】

宋 黄昇花庵词选卷十：前辈尝称易安“绿肥红瘦”为佳句，余谓此篇“宠柳娇花”之句，亦甚奇俊，前此未有能道之者。

明 杨慎批点草堂诗余卷四：情景兼至，名媛中自是第一。 评“被冷”二句：绝似六朝。

又词品卷一：欧阳公词“草薰风暖摇征辔”，乃用江淹别赋“闺中风暖，陌上草薰”之语也。苏公词“照野弥弥浅浪，横空暧暧微霄”，乃用陶渊明“山涤余霭，宇暧微霄”之语也。填词虽于文为末，而非自选诗、乐府来，亦不能入妙。李易安词“清露晨流，新桐初引”，乃全用世说语。女流有此，在男子亦秦、周之流也。

明 李攀龙草堂诗余隽卷一眉批：心事有万千，岂征鸿可寄？新梦，不知梦何事。 评语：心事托之新梦，言有寄而情无方，玩之自有意味。 上是心事，难以言传；下是新梦，可以意会。

明 王世贞弇州山人词评：易安又有“宠柳娇花寒食近，种种恼人天气”。“宠柳娇花”，新丽之甚。

明 陆云龙词菁卷二评“不许愁人不起”：苦境，亦实境。

明古今词统卷十三徐士俊评：“宠柳娇花”，新丽之甚。不效颦汉 魏，不学步盛唐，应情而发，自标位置。

案：沈际飞草堂诗余正集卷四与此略同，唯首句加“真声也”，末句改为“能通于人”。

明 赵世杰等古今女史卷十二：媚中带老。

明 沈际飞草堂诗余正集卷四：“宠柳娇花”，又是易安奇句，后人窃其影，似犹惊目。

清 许昂霄词综偶评：此词造语固为奇俊，然未免有句无章。旧人不加评驳，殆以妇人而恕之耶？

清 毛先舒诗辨坻卷四：李易安春情“清露晨流，新桐初引”用世说全句，浑妙。尝论词贵开拓，不欲沾滞，忽悲忽喜，乍近乍远，所为妙耳。如游乐词，须微著愁思，方不痴肥。李春情词本闺怨，结云“多少游春意”、“更看今日晴未”，忽尔开拓，不但不为题束，并不为本意所苦。直如行云，舒卷自如，人不觉耳。

清 王士禛花草蒙拾：前辈谓史梅溪之句法，吴梦窗之字面，固是确论，尤须雕绘而不失天然，如“绿肥红瘦”、“宠柳娇花”，人工天巧，可称绝唱。

清 邹祗谟远志斋词衷：词品云：“填词虽于文为末，而非自选诗、乐府来，亦不能入妙。李易安词‘清露晨流，新桐初引’，乃全用世说语。”愚按：词至稼轩，诸子百家，行间笔下，驱斥如意。近则娄东善用南、北史。江左风流，唯有安石，词家妙境，重见桃源矣。

清 彭孙遹金粟词话：李易安“被冷香消新梦觉，不许愁人不起”、“守著窗儿，独自怎生得黑”，皆用浅俗之语，发清新之思，词意并工，闺情绝调。

清 沈祥龙论词随笔：用成语贵浑成脱化，如出诸己。贺方回“旧游梦挂碧云边，人归落雁后，思发在花前”，用薛道衡句，欧阳永叔“平山栏槛倚晴空，山色有无中”，用王摩诘句，均妙。李易安“清露晨流，新桐初引”，用世说新语，更觉自然。稼轩能合经、史、子而用之，自有才力绝人处，他人不易轻效。

案：贺方回即贺铸，词乃雁后归（临江仙）。欧阳修词乃朝中措。

清 孙致祢词鹄凡例：词要清空，忌质实。朱竹垞太史云：“字面要生新，须化去陈腐，炼俗为雅。”如蒋竹山霜天晓角折花词、李易安“被冷香销”之类是也。

清 黄苏蓼园词选：只写心绪落寞，遇寒食更难遣耳。陡然而起，便尔深邃。至前段云“重门须闭”，后段云“不许不起”，一开一合，情各戛戛生新。起处雨，结句晴，局法浑成。

清 陈廷焯白雨斋词话卷六：李易安之“绿肥红瘦”、“宠柳娇花”等类，造句虽工，终非大雅。

又词则 别调集卷二眉批：宛转凄凉，情余言外。

又云韶集卷十：世称李易安“绿肥红瘦”为佳句。黄叔旸谓“宠柳娇花”亦甚奇俊，前此未有能道之者。结亦合拍。

清 李继昌左庵词话：作词须用词眼，如潘元质之“燕娇莺姹”、李易安之“绿肥红瘦”、“宠柳娇花”，梦窗之“醉云醒月”。

案：潘元质名汾，词乃倦寻芳。梦窗，吴文英号，“醉云”句乃“醉云又兼醒雨”之误，调名解蹀躞。

清 张德瀛词征：李易安百字令词用世说，亭然以奇，别出机杼。若辛稼轩用四书语，气韵之胜，离貌得神，又非徒以青兕自雄者。

唐圭璋唐宋词简释：此词写心绪之落寞，语浅情深……“清露”两句，用世说，点明外界春色，抒欲图自遣之意。末两句宕开，语似兴会，意仍伤极。盖春意虽盛，无如人心悲伤，欲游终懒，天不晴自不能游，实则即晴亦未必果游。

龙榆生师漱玉词叙论：情绪凄咽，而笔势开宕，直如行云舒卷（参用毛先舒说）。易安之善写离情如此，日常鹣鲽相依，一旦风波失所，遇此环境，酿造千回百折之词心，此漱玉词造诣之所以猛进也。

【附】

清 王士禛念奴娇和漱玉词：疏风嫩雨，正撩人时节，屠苏深闭。几日园林春渐老，偏是莺声花气。红友樽残，青奴梦醒，寂寞浑无味。关山万里，飘摇尺素谁寄？

香阁曲曲回栏，残朱零落，都为伤春倚。厌说鸳鸯还待阙，绣被朝朝孤起。额浅鸦黄，眉销螺碧，亸尽相思意。春来情思，小姑将次知未？

清 彭孙遹倚声初集卷十七念奴娇和漱玉词：深闺岑寂，见朱扉曲曲，铜龙双闭。坐觉春阴寒尚峭，不断氤氲炉气。远岫低云，浓花著雨，可是伊风味。红笺小叠，此情何处相寄？ 朝暮镇是无聊，湘娥泪湿，空向花枝倚。病里腰肢慵似柳，尽日三眠三起。芍药栏前，清和时候，约诉缠绵意。眼看春尽，那人应是归未？





木兰花令

木兰花令¹





沉水香消人悄悄²，楼上朝来寒料峭。春生南浦水微波³，雪满东山风未扫。 金尊莫诉连壶倒⁴，卷起重帘留晚照⁵。为君欲去更凭栏，人意不如山色好⁶。

【校记】

此词录自明钞本天机余锦卷二。此书今藏台北“国家图书馆”，彰化师范大学 黄文吉教授以复印件寄赠。旧题程敏政编，并有序。经王兆鹏考证，序乃从宋 曾慥乐府雅词序割裂而成。黄文吉在词学的新发现——明抄本天机余锦之成书及其价值（载台湾宋代文学研究丛刊第三期）一文中云：“此书的编成主要是抄录自类编草堂诗余、精选名儒草堂诗余、增修笺注妙选群英草堂诗余等选集，及宋 金 元 明词人十余家之别集……因此可断定书贾或士人为了逐利仓促编成，并非如书前所题‘程敏政编’，只是伪托以自抬身价而已。”案程敏政字克勤，号篁墩，明 徽州休宁人，官至礼部右侍郎，著有篁墩稿等一百二十卷，能诗而未见填词，故黄氏“伪托”之说可信。然并不妨碍此词为李清照所作。天机余锦经明 陈耀文花草粹编引用之后，无人直接引用此书。朱彝尊编词综、赵万里校辑宋金元人词，并从花草粹编转引而未见原书。清照此词，朱、赵皆未转引，盖粹编有所遗漏耶？依词情推断，当为清照所作。

〔莫诉〕“诉”原误作“”，径改。

【笺注】

¹此词盖作于屏居青州期间。于谱载政和六年丙申（一一一六）三月四日，明诚复过长清县 灵岩寺，有题名一则。当于半月前自青州出发，气候尚冷，故清照词云“楼上朝来寒料峭”，“为君欲去更凭栏”也。

²沉水句：沉水，香料名。易安浣溪沙：“淡荡春光寒食天，玉炉沉水袅残烟。”又菩萨蛮：“沉水卧时烧，香消酒未消。”

³春生南浦：屈原九歌河伯：“子交手兮东行，送美人兮南浦。”梁 江淹别赋：“春草碧色，春水渌波，送君南浦，伤如之何！”此为下阕作铺垫。

⁴金尊莫诉：劝酒之辞。莫诉，不要推辞饮酒，或云“满”，或云“醉”，皆所诉之内容。如唐 韦庄上行杯二首之歇拍：“珍重意，莫辞满”；“珍重意，莫辞醉。”又菩萨蛮：“须愁春漏短，莫诉金杯满。”皆其意。“诉”与“辞”通，视格律之平仄而选用。如花间集毛文锡酒泉子：“金盏不辞须满酌。”又李珣浣溪沙：“遇花倾酒莫辞频。”因须平声，故用“辞”字。宋 秦观金明池：“才子倒、玉山休诉。”因须仄声，故用“诉”字。此点学者少有论及，特辨析如上。

⁵卷起句：易安浣溪沙：“小院闲窗春色深，重帘未卷影沉沉。”此则反其意而用之。留晚照，留住夕阳。宋 宋祁玉楼春 春景：“为君持酒劝斜阳，且向花间留晚照。”

⁶人意句：易安怨王孙：“水光山色与人亲，说不尽、无穷好。”此则以人意之无聊反衬山色之美好。





蝶恋花

蝶恋花¹





暖雨和风初破冻。柳眼梅梢²，已觉春心动³。酒意诗情谁与共？泪融残粉花钿重。 乍试夹衫金缕缝。山枕斜敧⁴，枕损钗头凤⁵。独抱浓愁无好梦，夜阑犹剪灯花弄⁶。

【校记】

此据底本，亦见汪本、沈本，皆题作“离情”。原载乐府雅词卷下、花庵词选卷十。

〔暖雨〕四部丛刊本乐府雅词作“暖日”。此句鲍廷博校钞本乐府雅词作“暖日清风”，校作“暖雨和风”。

〔和风〕四部丛刊本乐府雅词作“晴风”。文津阁四库全书本作“清风”。草堂诗余别集注：“一作‘清’，误。”花庵词选、历代诗余、赵本、王本俱作“晴风”。

〔柳眼〕花庵词选、汪本、诗词杂俎本作“柳润”。

〔梅梢〕花庵词选、汪本、诗词杂俎本作“梅轻”。乐府雅词、沈本、历代诗余、赵本、王本作“梅腮”，义较长。

〔春心〕鲍本作“春风”。

〔夹衫〕花庵词选、古今词统、草堂诗余别集、历代诗余、诗词杂俎本与底本皆作“夹衣”。

〔山枕〕草堂诗余别集作“鸳枕”。

〔斜欹〕诗词杂俎本、历代诗余、汪本作“欹斜”。

【笺注】

¹黄本卷二云：“此词笔力雄健，非清照少作。词意乃离情，当作在宣和三年春居青州时。”考宋会要辑稿职官四十九引续国朝会要，明诚兄思诚此时已官中书舍人，并上书言添差兵马都监事。然明诚此时尚未起复。未几，明诚知莱州。秋，清照经昌乐赴莱，有蝶恋花词寄姊妹，八月十日到莱，有感怀诗，序云：“宣和辛丑八月十日到莱，独坐一室。”可见赴莱州任之前，明诚未曾出仕，而系出外漫游。此词“独抱浓愁无好梦”、“酒意诗情谁与共”云云，当指明诚漫游在外也。其时或在本年春初。

²柳眼：柳叶初生似眼。唐元稹生春诗：“何处生春早，春生柳眼中。”南唐 李煜虞美人词：“风回小院庭芜绿，柳眼春相续。”

³春心：兼指人与物。唐李商隐无题诗：“春心莫共花争发，一寸相思一寸灰。”

⁴山枕：两端隆起、中间低凹之枕。孙蕙楠榴枕赋云：“蜿若蟠虬，翻似交鹤。氤氲云雾，旁成山岳。”即赋山枕之形。花间集温庭筠菩萨蛮：“山枕隐秾妆，绿檀金凤凰。”

⁵钗头凤：即饰有凤凰之金钗。花间集温庭筠归国遥：“香玉，翠凤宝钗垂。”

⁶灯花弄：弄灯花之倒装语。

【汇评】

明古今词统卷九徐士俊评：此媛手不愁无香韵。 近言远，小言至。

清 贺裳皱水轩词筌：写景之工者，如尹鹗“尽日醉寻春，归来月满身”；李重光“酒恶时拈花蕊嗅”；李易安“独抱浓愁无好梦，夜阑犹剪灯花弄”；刘潜夫“贪与萧郎眉语，不知舞错伊州”：皆入神之句。

案：尹鹗词乃醉公子。李重光即李煜，词乃浣溪沙。刘潜夫即刘克庄，词乃清平乐。

【附】

清 王士禛蝶恋花 和漱玉词：凉夜沉沉花漏冻。欹枕无眠，渐觉荒鸡动。此际闲愁郎不共。月移窗罅春寒重。 忆共锦裯无半缝。郎似桐花，妾似桐花凤。往事迢迢徒入梦，银筝断绝连珠弄。





蝶恋花 昌乐馆寄姊妹

蝶恋花 昌乐馆寄姊妹¹





泪揾征衣脂粉暖²。四叠阳关，唱了千千遍³。人道山长水又断，萧萧微雨闻孤馆。 惜别伤离方寸乱⁴。忘了临行，酒盏深和浅。若有音书凭过雁⁵，东莱不似蓬莱远⁶。

【校记】

录自底本。又见汪本、沈本。劳权手校汪本眉批：“御选四十之一。”盖指御选历代诗余也。原载乐府雅词卷下。王本调下题作“昌乐馆寄姊妹”，据补。王本又云：“此首别见元 刘应季事文类聚翰墨大全后丙集卷四，无撰人姓氏，题作晚止昌乐馆寄姊妹。此首前为无撰人寄妹 踏莎行词、寄季顺妹 鹊桥仙词、寄季玉妹更漏子词，更前一首为延安夫人立春寄季顺妹临江仙词。（通行本翰墨大全无鹊桥仙、更漏子二词。）田艺蘅诗女史卷十一、田艺蘅留青日札卷三十九、阳关三叠、周铭林下词选卷三并以为延安夫人作，题作暂止乐昌馆寄姊妹。郦琥彤管遗编后集卷十二、古今名媛汇诗卷十七、名媛玑囊卷三、赵世杰古今女史卷十二亦作延安夫人词，题作寄姊妹。叶申芗闽词钞卷四、林葆恒闽词征卷六亦以为延安夫人作，题作暂止东昌馆寄姊妹，注：‘此阕或误题李易安。’（文字与诗女史等同，不另校。）此首既见于宋 曾慥乐府雅词，题李易安作，而曾慥又与易安同时，必无错误。诗女史等以为延安夫人作，皆非。”王说是，从之。

〔泪揾〕乐府雅词、花草粹编、历代诗余、四印斋本、赵本、王本作“泪湿”。

〔征衣〕乐府雅词、四印斋本、汪本、赵本、王本等作“罗衣”。

〔脂粉暖〕乐府雅词、汪本、四印斋本、赵本、王本作“脂粉满”。四印斋本注：“别作‘泪揾征衣脂粉暖’。”

〔四叠〕文津阁四库全书本乐府雅词作“三叠”。

〔唱了〕历代诗余作“听到”；乐府雅词、汪本、四印斋本、赵本、王本作“唱到”。

〔人道〕历代诗余作“人到”。

〔水又断〕他本多作“山又断”。

〔萧萧〕他本多作“潇潇”。

〔微雨〕留青日札作“风雨”。

〔若有〕乐府雅词、汪本、四印斋本、赵本、王本作“好把”。翰墨大全、花草粹编、历代诗余等作“若有”。四印斋本“把”下注：“别作‘有’。”

【笺注】

¹王仲闻云：“此首殆为宣和三年辛丑八月间清照由青州至莱州途中宿昌乐寄姊妹所作。按地理图，由青至莱，须经昌乐。建炎以来系年要录卷十九载建炎三年，赵晟由青赴莱，刘洪道令权知昌乐县 张成伏兵中途邀击，可以证明。翰墨大全所题暂止昌乐馆寄姊妹，恐为原题。诗女史等误以‘昌乐馆’为‘乐昌馆’，闽诗钞至误作‘东昌馆’，鲁鱼亥豕，不可究诘矣。词中有‘萧萧微雨闻孤馆’句，必清照在旅途中作也。近人多以为此词乃清照自诸城或青州寄至赵明诚者，非是。”均案：清照有感怀诗，序称“宣和辛丑八月十日到莱”，可证止昌乐馆乃八月上旬也。

²征衣：时清照出行，故称“征衣”。

³四叠阳关：一般称阳关三叠，古为送别曲，以唐 王维送元二使安西诗为歌辞。中华书局排印本苏轼文集卷六十七题跋 记阳关第四声：“旧传阳关三叠，然今歌者，每句再叠而已，通一首言之，又是四叠。皆非是。或每句三唱，以应三叠之说，则丛然无复节奏。余在密州，有文勋长官，以事至密，自云得古本阳关，其声宛转凄断，不类向之所闻，每句皆再唱，而第一句不叠。乃知唐本三叠盖如此。及在黄州，偶读乐天对酒诗云：‘相逢且莫推辞醉，新唱阳关第四声。’注：‘第四声：劝君更尽一杯酒。’以此验之，若第一句叠，则此句为第五声矣。今为第四声，则第一不叠，审矣。”清照云“四叠”，盖从乐天（白居易）及苏轼之说。

⁴方寸乱：谓心绪烦乱。三国志 蜀 诸葛亮传：“亮与徐庶并从，为曹公所追破，获庶母。庶辞先主而指其心曰：‘本欲与将军共图王霸之业者，以此方寸之地也。今已失老母，方寸乱矣，请从此别。’”

⁵音书凭过雁：汉书 苏建传附苏武：“匈奴与汉和亲。汉求武等，匈奴诡言武死。后汉使复至匈奴，常惠请其使者与俱，得夜见汉使，具自陈道。教使者谓单于，言天子射上林中，得雁，足有系帛书，言武等在某泽中。”后因称鸿雁传书。梁 王僧孺捣衣诗：“尺素在鱼肠，寸心凭雁足。”唐 王勃采莲曲：“不惜西津交佩解，还羞北海雁书迟。”

⁶东莱：郡名。春秋时莱子国，因在齐国之东，故名东莱。汉初置东莱郡，属青州。隋初改为莱州。旧又称掖县，今为山东市名。时赵明诚知莱州。蓬莱：山名。山海经 海内北经：“蓬莱山在海中。”史记 封禅书：“自威、宣、燕昭使人入海，求蓬莱、方丈、瀛洲。此三神山者，其传在渤海中。”





殢人娇 后庭梅花开有感

殢人娇 后庭梅花开有感¹





玉瘦香浓²，檀深雪散³。今年恨、探梅又晚⁴。江楼楚馆。云闲水远。清昼永、凭栏翠帘低卷。 坐上客来，尊中酒满⁵。歌声共、水流云断。南枝可插⁶，更须频剪。莫直待、西楼数声羌管⁷。

【校记】

底本原无题，依花草粹编卷七补。汪本劳权据历代诗余卷四十三补钞此词。四印斋本、赵本亦收之。赵云：“案梅苑九引上阕，不注撰人。花草粹编题作李词者，其所据梅苑，殆较今本为善故也。兹并校之。”王本列为存疑之作，云：“按旧本梅苑，今不可见。传本梅苑既不注撰人姓名，或花草粹编误题清照姓名，亦不可知。只能存疑。”案：王系揣测之辞，应从赵说作李词。又梅苑“后庭”作“后亭”，此书成书于建炎三年（一一二九）冬，其收李词当可信，不可因今人未见原刻本而妄加否定。

〔后庭〕梅苑作“后亭”。

〔又晚〕梅苑作“较晚”。

〔尊中〕花草粹编、王本作“尊前”。

〔更须〕梅苑作“便须”。

【笺注】

¹黄本卷二将此词系为“大观二年屏居乡里至建炎元年南渡以前之作”，可备一说。然词云“江楼楚馆”，为江南建筑物之美称。此词当为建炎二年（一一二八）春日，清照抵江宁未久时作。至三年二月，明诚罢守江宁，清照不可能有此心情矣。“后庭”当指江宁郡斋后院。

²玉瘦：谓白梅开始萎谢。宋 陈亮梅花诗：“疏影横玉瘦。”

³檀深：指檀香梅。范成大范村梅谱：“（蜡梅）凡三种……最先开，色深黄，如紫檀，花密香浓，名檀香梅。此品最佳。”

⁴探梅：赏梅。宋 韩淲点绛唇：“山凹春生，探梅只道今年早。”

⁵坐上二句：化用后汉书 孔融传：“坐上客恒满，尊中酒不空。”赵、李亲族多南来，明诚时又知江宁，故来客较多。

⁶南枝：梅苑卷八无名氏桃源忆故人蜡梅：“南枝向暖清香喷，谁付骚人词咏。”又见前玉楼春 红梅注³。

⁷莫直待句：当时金兵将南下，宋朝形势紧迫，词故云。参见后临江仙第二首注⁴。又梅苑卷九无名氏庆清朝：“尊前坐曲，忍听羌管频吹。”





蝶恋花 上巳召亲族

蝶恋花 上巳召亲族¹





永夜厌厌欢意少²，空梦当时³，认取长安道⁴。为报今年春色好，花光月影宜相照。 随意杯盘虽草草⁵，酒美梅酸⁶，恰称人怀抱⁷。醉莫插花花莫笑，可怜春似人将老⁸。

【校记】

此词原接底本同调词“泪揾罗衣脂粉暖”一首之后，调下无题，此据明 陈耀文花草粹编卷七补。又载拜经楼旧藏元刻初印本翰墨大全后丙集卷四，汪本劳权手校据历代诗余卷四十补钞，调下均无题。赵本、王本亦收之，俱有题。

〔厌厌〕翰墨大全、花草粹编、赵本皆作“恹恹”，通。

〔当时〕他本皆作“长安”。

【笺注】

¹据花草粹编调下原题，此词建炎二年（一一二八）三月上巳作于江宁。考清照于建炎元年冬南下，次年春抵江宁，三月十日，明诚跋清照携来之赵氏神妙帖。至三年春二月，赵明诚罢守江宁。在此期间，唯建炎二年上巳可能召亲族。所召亲族，盖有其弟李迒、明诚兄思诚、存诚、妹及妹夫李擢、中表谢克家及其子谢伋等。

²厌厌：通“恹恹”，精神不振貌。唐 韩偓春尽日诗：“把酒送春惆怅在，年年三月病恹恹。”宋 贺铸薄幸：“恹恹睡起，犹有花梢日在。”

³当时：指南渡前崇宁间在汴京时。

⁴长安：本汉 唐故都，宋人多借指汴京。如张舜民卖花声 题岳阳楼词：“回首夕阳红尽处，应是长安。”辛弃疾菩萨蛮 书江西造口壁：“西北望长安，可怜无数山。”

⁵随意句：宋 王安石示长安君诗：“草草杯盘供笑语，昏昏灯火话平生。”草草，草率、简单。此言酒食不丰盛。乐府雅词卷下吕居仁朝中措：“匆匆笑语，时时邂逅，草草杯盘。”草堂诗余卷下宋谦父蓦山溪：“客来便请，随分家常饭。若肯小流连，更薄酒三杯两盏。”皆与清照此词及声声慢用语相似，乃以俗为雅也。

⁶酒美梅酸：本草 果部三品：“梅实，味酸平，主下气，除热烦满，安心。”宴中用梅，可以解酒。

⁷恰称：恰好适合。清照又有转调满庭芳云：“恰才称，煮酒残花。”与此同义。

⁸醉莫二句：宋人有簪花习俗。晏幾道阮郎归：“兰佩紫，菊簪黄，殷勤理旧狂。”苏轼吉祥寺赏牡丹诗：“人老簪花不自羞，花应羞上老人头。”黄庭坚南乡子 重阳日宜州城 楼宴集即席作：“花向老人头上笑，羞羞。白发花不解愁。”女子簪花更为常见。





小重山

小重山¹





春到长门春草青²，江梅些子破³，未开匀。碧云笼碾玉成尘⁴。留晚梦，惊破一瓯云⁵。 花影压重门。疏帘铺淡月，好黄昏。二年三度负东君，归来也，著意过今春⁶。

【校记】

录自底本，又见汪本、沈本。原载乐府雅词卷下。

〔碧云笼〕花草粹编、文津阁四库全书本乐府雅词作“碧云龙”。 曹元忠校乐府雅词云：“明钞本、朱本作龙。”实误。

〔晚梦〕汪本、四印斋本、赵本、王本作“晓梦”，非是。

〔瓯云〕汪本、沈本、四印斋本、赵本、王本作“瓯春”。沈本末注：“复均〔韵〕。”指与末句“今春”重复。四部丛刊本乐府雅词“瓯春”旁注：“溪云。”

【笺注】

¹此词写闺怨，当作于建炎二年（一一二八，戊申），时清照初到江宁。词云“二年三度负东君”，案建炎元年春三月，赵明诚奔母丧南下；十二月金人陷青州，清照仓皇奔窜，二年春抵江宁；三月十日，赵明诚在其携来之蔡襄所书赵氏神妙帖上题跋。在此二年中，因时局动乱，常与明诚离别，而甫至江宁，惊魂未定，故无心赏春，辜负东君。所谓“三度”者，指靖康二年、建炎元年及二年也。其中靖康二年、建炎元年实属一年，即公元一一二七年。依年号故又称“二年”。

²春到句：花间集薛昭蕴小重山词：“春到长门春草青，玉阶华露滴，月胧明。”此用其成句。长门，汉代冷宫。司马相如长门赋序：“孝武皇帝 陈皇后时得幸，颇妒，别在长门宫，愁苦悲思。闻蜀郡 成都 司马相如天下工为文，奉黄金百斤为相如、文君取酒，因于解悲愁之辞。而相如为文，以悟主上，陈皇后复得亲幸。”此喻被冷落。案：清照金石录后序云：“（建炎三年）八月十八日，（明诚）遂不起，取笔作诗，绝笔而终，殊无分香卖履之意。”“分香卖履”用曹操故事，暗寓明诚曾纳妾。陈祖美李清照评传第一章引论谓“如果赵明诚压根没有蓄妾之事，那么这里借用曹操对其妻妾的遗嘱，就很不得体。”词中用“长门”事，盖为此也。

³江梅句：参见后浣溪沙（淡荡春光寒食天）注⁶。案：黄本卷一将此词列入“大观元年以前之作”，盖未深考。词云“江梅些子破”，分明江南景物，而北方所无。唐 崔涂初识梅花诗云：“江北不如江南暖，江南好断北人肠。”宋 柳永尾犯：“咏新诗，手拈江梅，故人赠我春色。”用陆凯自江南寄梅与陇上 范晔事。王安石江梅诗：“江南岁尽风雪寒，也有江梅漏泄春。”皆可证此词作于江南，而非作于大观元年前之汴京。些子，一点儿，宋时方言，蔡士裕金缕曲：“著些子，更奇妙。”今山东 章丘仍沿用此语，见宁荫棠浅谈李清照词的方言艺术。

⁴碧云句：碧云笼，谓贮藏茶叶之器皿。宋 蔡襄茶录“茶笼”云：“茶不入焙者，宜密封裹，以蒻笼盛之，置高处，不近湿气。”蒻，通篛，即箬叶，“碧云”，言其色青。宋时又称密云笼。宋人饮茶，碾碎再罗，然后入汤。茶录“碾茶”云：“碾茶，先以净纸密裹捶碎，然后熟碾。其大要旋碾则白，或经宿色已昏矣。”故此词云“碾玉成尘”。

⁵一瓯云：一盏茶。茶录“茶盏”云：“茶色白，宜黑盏，建安所造者绀黑，纹如兔毫。其柸微厚，熁之久热难冷。”“云”，喻茶之色，茶录谓“茶色贵白……黄白者受水昏者，青白者受水鲜明”。

⁶归来也二句：盼赵明诚归来同赏春光。著意，宋时方言。诗词曲语辞汇释卷三：“着，犹爱也；亦犹云注重也……苏轼中秋月诗：‘天公自着意，此会那可轻。’着意为注重意，犹云注意。”后举李清照此词为例，亦注重意也。今济南章丘尚有此语，章丘博物馆馆长宁荫棠浅谈李清照词的方言艺术云：“方言是表示好好的意思。”

【汇评】

清 汪玢漱玉词汇钞引问蘧庐随笔：荆公桂枝香作名世，张东泽用易安“疏帘淡月”语填一阕，即改桂枝香为疏帘淡月。

案：张东泽，即南宋张辑，其词歇拍云：“疏帘淡月，照人无寐。”





添字丑奴儿 芭蕉

添字丑奴儿 芭蕉¹





窗前谁种芭蕉树？阴满中庭。阴满中庭。叶叶心心舒卷有余情。 伤心枕上三更雨，点滴凄清²。点滴凄清。愁损北人不惯起来听³。

【校记】

录自底本，又见沈本。汪本劳权手校据全芳备祖后集卷十三芭蕉门补钞。花草粹编卷二、历代诗余卷十九调作添字采桑子，广群芳谱卷八十九卉谱三调名采桑子。

〔谁种〕四印斋本作“种得”，非是。

〔余情〕王本作“余清”，注云：“各本俱作‘情’。”

〔凄清〕全芳备祖、花草粹编、赵本、王本并作“霖霪”，王注：“历代诗余、词谱、词鹄、四印斋本漱玉词两句并作‘凄清’。”

〔北人〕历代诗余、沈本作“离人”。

【笺注】

¹此为李清照初到江南不久之作，观歇拍可知。因其初到，故对雨打芭蕉之声尚感陌生。若已住久，则无此感矣。案：清照于建炎二年（一一二八）春南渡至江宁，不久为江南梅雨季节，乍听殊不惯，因作此词。

²伤心二句：南唐 李煜长相思：“秋风多，雨相和，帘外芭蕉三两窠。夜长人奈何！”宋 无名氏眉峰碧：“薄暮投村驿，风雨愁通夕。窗外芭蕉窗里人，分明叶上心头滴。”情景皆相似。

³北人：宋代中原人南渡者，多称北人。杜牧雨诗：“一夜不眠孤客耳，主人窗外有芭蕉。”





青玉案 用黄山谷韵

青玉案 用黄山谷韵¹





征鞍不见邯郸路²，莫便匆匆归去。秋□萧条何以度？明窗小酌，暗灯清话，最好留连处。 相逢各自伤迟暮³。犹把新词诵奇句。盐絮家风人所许⁴。如今憔悴，但余双泪，一似黄梅雨⁵。

【校记】

录自底本，调下原注：“用黄山谷韵。”目录谓二首，另一首为“一年春事都来几”，已见前。汪本劳权手校据历代诗余卷四十四补钞。海宁 吴氏 拜经楼旧藏元刻本翰墨大全后丙集卷四及花草粹编卷七题作“送别”。赵本、王本皆列入存疑之作。赵又云：“案翰墨大全后丙集卷四引接蝶恋花上巳召亲族一首，不注撰人。花草粹编、历代诗余以为李作，失之。”

均案：旧刻本往往前一阕为某某，后一阕便不注撰人，而仍为前一阕之作者。赵氏仅因翰墨大全一书不注撰人而否定之，似属不当。赵氏校辑宋金元人词 凡例称明陈 耀文辑花草粹编，“在明人辑本词选中，要以此书为最富矣。”谓所载多可靠。今人吴熊和曾据粹编论证柳永望海潮系献于孙沔，而非一向所认为的孙何，可见此书之可信程度。故此首宜从粹编，以李作为是。

又案：“用山谷韵”，即“至宜州次韵上酬七兄”一首，山谷实乃用贺铸横塘路（即青玉案）韵。惟上半阕贺词第二句“但目送、芳尘去”为折腰体，此则作六字句。山谷读贺词后于建中靖国元年以后跋少游好事近 寄方回诗云：“解道江南断肠句，只今唯有贺方回。”因于宜州和之。贺词影响甚大，和之者尚有苏轼“三年枕上吴中路”，李之仪“小篷又泛曾行路”，蔡伸“参差弱柳长堤路”，张元幹“平生百绕垂虹路”，冯时行“年时江上垂杨路”，杨无咎“五云楼阁蓬 瀛路”，史浩“涌金斜转青云路”，程垓“宝林岩畔凌云路”，吴潜“人生南北如岐路”，又“十年三过苏台路”、黄大临“行人欲上来时路”，刘一止“小山遮断蓝桥路”，周紫芝“青鞋忍踏江沙路”、王之道“逢人借问钱塘路”，又“半年不踏轩车路”，王千秋“雪堂不远临皋路”、张孝祥“红尘冉冉长安路”，陈亮“武陵溪上桃花路”，韩淲“苏公堤上西湖路”，李彭老“楚峰十二阳台路”，加无名氏及金词共二十五人二十八首，题下多注“和贺方回韵”，清照在此气氛中，当亦和之。

〔秋□〕历代诗余、四印斋本作“秋正”。翰墨大全、花草粹编、赵本、王本皆作“秋风”。依律□字宜仄，“正”字是。

〔犹把〕历代诗余、四印斋本作“独把”。

〔新词〕历代诗余、词谱作“诗词”。四印斋本作“新诗”。

〔双泪〕翰墨大全作“衰泪”。

【笺注】

¹黄本卷三以此词为“建炎元年南渡以后之作”，宜从之。案：清照于建炎二年（一一二八）春抵江宁。三月上巳召亲族，作蝶恋花词。此词当为本年秋间作于江宁。唐玲玲论易安体一文认为“这是一首送别词，是与他弟弟告别的。”可备一说。其弟名迒，南渡后任敕局删定官。见金石录后序。

²邯郸：今河北市名。庄子 胠箧：“唇竭则齿寒，鲁酒薄而邯郸围。”陆德明音义：“邯郸，赵国都也。围楚，宣王朝诸侯，鲁恭公后至而酒薄。宣王怒，欲辱之。恭公不受命，乃曰：‘我周公之胤，长于诸侯，行天子礼乐，勋在周室。我送酒已失礼，方责其薄，无乃太甚！’遂不辞而还。宣王怒，乃发兵与齐攻鲁。梁惠王常欲击赵。而畏楚救；楚以鲁为事，故梁得围邯郸，言事相由也。”此喻邯郸已为金人所困，南渡之人不便“匆匆归去”。

³迟暮：楚辞屈原离骚：“惟草木之零落兮，恐美人之迟暮。”时清照四十五岁，古人多感年老。

⁴盐絮家风：谓家有文化传统。世说新语 言语：“谢太傅（安）寒雪日内集，与儿女讲论文义。俄而雪骤，公欣然曰：‘白雪纷纷何所似？’兄子胡儿（谢朗）曰：‘撒盐空中差可拟。’兄女（谢道韫）曰：‘未若柳絮因风起。’公大笑乐。”案：清照出身于士大夫之家，其上枢密韩公诗云：“嫠家父祖生齐鲁，位下名高人比数。当时稷下纵谈时，犹记人挥汗如雨。”刘克庄后村诗话称其父格非云：“文叔诗文，高雅条鬯有义味，在晁（补之）、秦（观）之上。”虽不无溢美，然犹超绝。格非历官礼部员外郎、京东提刑，故曰“位下名高”。

⁵黄梅雨：江南每至夏初梅子黄熟时阴雨连绵。“其霏如雾，谓之梅雨”，见宋 陆佃埤雅 释木 梅。又岁时广记卷一引东皋杂录：“后唐人诗云：‘楝花开后风光好，梅子黄时雨意浓。’”此用贺铸横塘路词：“若问闲情都几许？一川烟草，满城风絮，梅子黄时雨。”





鹧鸪天

鹧鸪天¹





寒日萧萧上锁窗²，梧桐应恨夜来霜。酒阑更喜团茶苦³，梦断偏宜瑞脑香。 秋已尽，日犹长，仲宣怀远更凄凉⁴。不如随分尊前醉⁵，莫负东篱菊蕊黄⁶。

【校记】

录自底本，又见汪本、沈本及花草粹编卷五、历代诗余卷二十八。原载乐府雅词卷下。

〔锁窗〕历代诗余、汪本作“琐窗”，通。

【笺注】

¹黄本卷三云：“此词当作于建炎二年在建康（江宁）时。”陈祖美云：“此首当作于建炎二年（一一二八）秋，是时赵明诚尚在建康（江宁）知府任，但李清照此作的基调却很低沉，词中既有家国之念，亦隐含身世之叹。”此说可从。观结句，当作于本年重阳。

²锁窗：锁通琐，即镂有连琐花纹之窗櫺。南朝 宋 鲍照玩月城西门廨中诗：“蛾眉蔽珠栊，玉钩隔琐窗。”李商隐访人不遇留别馆诗：“卿卿不惜琐窗春，去作长楸走马身。”

³团茶：宋 欧阳修归田录卷二：“茶之品，莫贵于龙凤，谓之团茶，凡八饼重一斤。庆历中蔡君谟为福建路转运使，始造小片龙茶以进。其品绝精，谓之小团，凡二十饼重一斤，其价直金二两。然金可有，而茶不可得。每因南郊致祭，中书、枢密院各赐一饼，四人分之。宫人往往缕金花于其上，盖其贵重如此。”此指一般茶饼。

⁴仲宣句：王粲，字仲宣，三国 魏 山阳人。文选 登楼赋刘良注：“仲宣避难荆州，依刘表，遂登江陵城楼，因怀归而有此作。”又李善注云：“盛弘之荆州记曰：当阳县城楼，王仲宣登而作赋。”今人缪钺王粲行年考谓“此赋之作当在建安十一二年间”，时中原大乱。赋曰：“登兹楼以四望兮，聊暇日以销忧……虽信美而非吾土兮，曾何足以少留！”怀远，实指怀念故土。清照以此自况。

⁵随分：诗词曲语辞汇释卷四：“随分，犹言随便也，含有随遇、随处、随意各义……周邦彦粉蝶儿词：‘赏心随分乐，有清尊檀板。每岁嬉游能几日？莫使一声歌欠。’此含有随意义。”清照词似之。

⁶东篱：见前醉花阴注⁶。





菩萨蛮

菩萨蛮¹





归鸿声断残云碧²，背窗雪落炉烟直³。烛底凤钗明⁴，钗头人胜轻⁵。 角声催晓漏⁶，曙色回牛斗⁷。春意看花难，西风留旧寒⁸。

【校记】

此词原接底本同调词“风柔日薄春犹早”一首之后。原载乐府雅词卷下。又见汪本、沈本及花草粹编卷三。

〔钗头〕底本作“凤头”，疑误。以上诸本皆作“钗头”，较胜，应从之。

〔曙色〕赵本注：“二字秦本雅词缺，据花草粹编补。库本雅词作‘霁色’。”汪本、沈本亦缺此二字。

【笺注】

¹此词据“钗头人胜轻”句，应作于建炎三年（一一二九）正月初七（人日）。去岁清照自青州南来江宁。至本年二月，明诚罢知江宁。歇拍二句，即“南来尚怯吴江冷”之意也。

²归鸿：鸿雁于春日飞回北方，故称。此以“归鸿”起兴，寄思乡之意，正如声声慢“雁过也正伤心”云云。

³背窗：唐 宋词中常用“背窗”、“灯背”等语，多指烛光暗淡，尤以花间集为多。如温庭筠菩萨蛮：“相忆梦难成，背窗灯半明。”谓睡时灯暗也。又更漏子：“红烛背，绣帘垂。”背即暗也。韦庄浣溪沙：“孤灯照壁背红纱。”华钟彦释为“背向纱窗”，则与此句同义。然毛文锡更漏子云：“红纱一点灯。”则又指灯笼或灯罩也。他如张泌酒泉子：“红焰小，背兰。”阎选临江仙：“红烛半条焰短，依稀暗背银屏。”毛熙震菩萨蛮：“小窗灯影背，燕语惊愁态。”则无不谓灯光暗淡。炉烟直，亦犹温庭筠菩萨蛮：“深处麝烟长。”加拿大 叶嘉莹温庭筠词概说五温庭筠词之特色云：“而此‘深处麝烟长’之‘长’字实极妙，大可与王摩诘诗‘墟里上孤烟’辋川闲居赠裴秀才迪之‘上’字及‘大漠孤烟直’使至塞上之‘直’字相比美……以‘上’字、‘直’字、‘长’字，形容静定之空气中之烟气，皆极绘画式之客观艺术之妙。”可知清照此句亦形容静定空气中之烟气。

⁴凤钗：凤凰钗，即钗作凤凰形者。马缟中华古今注卷中：“始皇又金银作凤头，以玳瑁为脚，号曰凤钗。”唐 杨容华新妆诗：“凤钗金作缕。”段成式嘲飞卿诗：“飘缨长罥凤凰钗。”

⁵人胜：梁 宗懔荆楚岁时记：“正月七日为人日，以七种菜为羹，剪彩为人，或镂金箔为人，以贴屏风，亦戴之头鬓。”花间集温庭筠菩萨蛮：“藕丝秋色浅，人胜参差剪。”

⁶角声：军中号角声。时建康处于备战态势，驻军常以角声警昏晓。案：渊鉴类函中引卫公兵法：“夫军城及屯营在处，日出日没时，挝鼓一千槌，鼓音止，角声动，吹十二声为一叠。角声止，鼓声动，为此三角三鼓而昏明毕。”

⁷牛斗：指牛宿、斗宿二星。回牛斗，即宋史 乐志 奉禋歌所云“斗转参横将旦”之意。

⁸西风：多指秋风，此喻时局。据宋史 高宗纪，去年十二月辛未，金人犯青州；本年正月丁亥，金人再陷青州、潍州，形势紧急。





临江仙

临江仙¹





欧阳公作蝶恋花，有“庭院深深深几许”之句，予酷爱之，用其语作“庭院深深”数阕。其声盖即旧临江仙也。

庭院深深深几许²？云窗雾阁常扃³。柳梢梅萼渐分明。春归秣陵树⁴，人客建安城⁵。 感月吟风多少事，如今老去无成⁶。谁怜憔悴更凋零。灯花空结蕊⁷，离别共伤情。

【校记】

此词底本、乐府雅词卷下、花草粹编卷七、历代诗余卷三十八、沈本皆无自序，赵本、王本则有之。赵本调下注云：“序据草堂诗余前集上欧阳永叔蝶恋花词注引补。”王本调下注云：“见草堂诗余前集卷上欧阳永叔蝶恋花词注。（清 沈雄古今词话词辨卷上引乐府纪闻一则与此同。词苑丛谈卷一又另有一则，盖亦出自草堂诗余。）”此自序汪本原在下一首之前，今移录于此。赵本、王本自序“有”下脱“庭院”二字。

〔梅萼〕赵本误作“楼萼”。

〔人客建安城〕历代诗余、汪本作“人客建康城”；花草粹编作“人老建安城”；四印斋本、赵本作“人老建康城”；四部丛刊本乐府雅词作“人客远安城”；词学丛书本乐府雅词及王本作“人客建安城”。王本注云：“此首因各本文字之不同，可能作于建安、远安、建康，三者必居其一。远安在今湖北省，清照平生踪迹未至其地，可置勿论。至于建康，则清照曾至其地，其时赵明诚守郡。如原文确为‘春归秣陵树，人老建康城’，则此词自应为清照在建康所作……而词中云‘人老建康城’，又云‘而今老去无成’，明为感旧伤今之语，与在建康时情境不甚相合，不似从明诚居建康时作。疑从词学丛书本乐府雅词为是。清照似曾至闽，其时赵明诚已死，与张汝舟已离异，流离飘泊。在建康时每大雪辄循城远览，意兴甚豪，而此云‘踏雪没心情’，情境完全不合。”均案：上句“秣陵”，下句自以“建康”为是。底本疑亦有误。宋周煇清波杂志：“顷见易安族人，言明诚在建康日，易安每值天大雪，即顶笠披蓑，循城远览以寻诗，得句必邀其夫赓和，明诚每苦之也。”王仲闻以此词“踏雪没心情”，与原曾雪中循城远览寻诗相比，表示怀疑，似为胶柱之见。人之感情常有变化，即一时一地之作，情境也常有不同；何况清照于建炎二年春始抵江宁，对六朝故都应有新鲜感，自会循城远览；一年之后，名胜古迹不免已经熟悉，自无“心情”再游矣。此人之常情，城市居民大率如此。故不能否定此词作于建康。

〔灯花二句〕乐府雅词、汪本、沈本、四印斋本、赵本、王本皆作“试灯无意思，踏雪没心情”。汪本篇末注云：“历代诗余‘惜花空结蕊，离别共伤情’，结语用意，全与雅词本别。”

【笺注】

¹此词似作于建炎三年（一一二九）二月。黄本卷三云：“此词当作于建炎三年。金陵于建炎三年改为建康府，清照是年即离建康，生平足迹亦未再到建康。”案：此说可供参考，然宋史 高宗纪二云建炎三年五月，“乙酉，至江宁府，驻跸神霄宫，改府名建康”。唯词云“春归秣陵树”可据。宋 景德二年在江宁东南置秣陵镇，见建康志卷十五，故世人多以秣陵指江宁（今南京）。考明诚本年春二月，罢守江宁；三月，具舟上芜湖，入姑熟（今当涂），将卜居赣水上，见金石录后序。词云“柳梢梅萼渐分明”，乃二月光景；歇拍“离别共伤情”，指将离江宁西去也。

²庭院句：用欧阳修蝶恋花词：“庭院深深深几许？杨柳堆烟，帘幕无重数。”王仲闻注云：“此首实冯延巳作，非欧阳修作。据欧阳修近体乐府罗泌校语，此词亦见阳春录，而崔公度跋阳春录，则谓皆延巳亲笔（见近体乐府罗泌跋）。冯延巳亲笔所书之词，必非欧作。后人或据清照此序以为此首必欧阳修作，盖未见崔公度跋也。”案：崔公度字伯易，高邮人。欧阳修得其感山赋，以示韩琦，琦上之英宗，即付史馆（见宋史本传）。可见与欧阳修关系甚深，其跋固不谬，词当为南唐 冯延巳作。李清照晚于公度多年，其序不可据。

³云窗雾阁：唐 韩愈华山女诗：“云窗雾阁事慌惚，重重翠幔深金屏。”

⁴秣陵：今江苏 南京市。秦始皇时改金陵为秣陵。

⁵建安：今属福建，见校记。

⁶老去句：古人易感年老。如欧阳修四十岁作醉翁亭记，已云“苍颜白发”；苏轼三十八岁倅杭，其往城外寻春诗已云“老来厌伴红裙醉”；辛弃疾三十三岁作木兰花慢，已云“老来情味减，对别酒，怯流年”。此以心理因素为主，非仅谓生理也。清照时年四十六，又初经丧乱，故易叹老也。

⁷灯花空结蕊：灯花，灯心之余烬，爆成花形。古人以灯花为吉兆。旧题汉刘歆西京杂记卷三：“夫目得酒食，灯火华得钱财。”唐 杜甫独酌成诗：“灯花何太喜，酒绿正相亲。”

【汇评】

清 徐釚词苑丛谈卷一体制：“庭院深深深几许（略）”，欧阳修蝶恋花春暮词也，李易安酷爱其语，遂用作“庭院深深”调数阕。杨升庵云：一句中连三字者，如“夜夜夜深闻子规”，又“日日日斜空醉归”，又“更更更漏月明中”，又“树树树梢啼晓莺”，皆善用叠字也。

案：“夜夜”、“日日”二句，乃唐 刘驾春夜二首诗句。“更更”句，乃刘驾望月诗句。“树树”句亦刘驾晓登迎春阁诗句。

清 沈雄古今词话引乐府纪闻：李清照每爱欧阳公蝶恋花词“庭院深深深几许”，作“庭院深深”句，即临江仙也。

清 况周颐漱玉词笺：第一阕（指此阕），朱竹垞云：“‘庭院深深’一阕，载冯延巳阳春录，刻作欧九，误也。”玉梅词隐云：“据漱玉词，则是阳春录误载也。易安，宋人，性复强记，尝与明诚坐归来堂烹茶，指堆积书史，言某事在某卷某叶某行，以是否决胜负，为饮茶先后，何至于当代名作向所酷爱者，记述有误？竹垞云云，未免负此佳证。”

案：玉梅词隐盖未见近体乐府罗泌跋，故有此误。参见本篇笺注²。

又评清照诉衷情末载：欧阳文忠蝶恋花“庭院深深”阕，柔情回肠，寄艳醉魄。非文忠不能作，非易安不许爱。





临江仙

临江仙¹





庭院深深深几许？云窗雾阁春迟。为谁憔悴损芳姿？夜来清梦好，应是发南枝²。 玉瘦檀轻无限恨³，南楼羌管休吹⁴。浓香吹尽有谁知。暖风迟日也，别到杏花时⁵。

【校记】

底本调下原注曰：“梅苑作魏夫人。”又见汪本、沈本、花草粹编。汪本原有自序，已据以移录至前一首。汪本篇末注：“此阕从钦定列（历）代诗余补入。梅苑载此词，以为曾夫人作。注：子宣妻。”又云：“‘开尽’作‘吹尽’，‘时’作‘肥’。”均案：此阕历代诗余卷三十八置于“云窗雾阁常扃”一首之前，署“宋媛李清照”，调下无序。四印斋本篇末注云：“此首亦疑有伪，似借前临江仙调模拟为之者。”赵本云：“案梅苑九引作曾子宣妻词，乐府雅词下魏夫人词不收。以草堂所载前阕自序证之，自是李作无疑。王鹏运云‘借前调模拟为之者’，盖未之深考也。”王本将此阕列入存疑之作，在引王鹏运、赵万里案语后云：“按此首泛咏梅花，情调与另一首完全不同，未必同时所作。乐府雅词李词亦未收此首。梅苑以此首为曾子宣妻词，花草粹编以为李易安词，俱不详所本，存疑为是。”

均案：王仲闻以“情调”论词，与其在减字木兰花（卖花担上）按语中所说“以词意判断真伪，恐不甚妥”，不免自相矛盾，应从赵万里说，作李清照词为是。

〔损芳姿〕历代诗余、汪本、四印斋本作“瘦芳姿”。

〔吹尽〕草堂诗余、汪本、四印斋本作“开尽”。

〔杏花时〕花草粹编、赵本、王本作“杏花肥”。

【笺注】

¹此词咏梅，亦作于建炎三年（一一二九）。歇拍云“暖风迟日也，别到杏花时”，乃指是年春二月。又底本调下注“梅苑作魏夫人”，案：魏夫人，名玩。曾燠江西诗征卷八十五魏玩传：“玩，字玉汝，襄阳人，道辅（均案：名泰）姊，曾文肃布妻。博涉群书，工诗，尤擅人伦鉴，累封鲁国夫人。有魏夫人集。”词存十四首，多写闺思。朱熹朱子语类卷一四〇游艺论：“本朝夫人能文，只有李易安与魏夫人。”二人地位相等，时代相当，故易相混。

²南枝：见玉楼春注³。

³玉瘦檀轻：形容梅花开始萎谢。玉，喻白梅；檀，喻指深黄色之檀香梅。参见前殢人娇笺注³。

⁴羌管：即羌笛。宋代咏梅词中常用之。如晁次膺菩萨蛮：“羌管一声残，水乡生暮残。”周美成玉烛新：“羌笛无情，看看又奏。”无名氏庆清朝：“尊前坐曲，忍听羌管频吹。”笛原出羌族。汉 马融长笛赋：“近世双笛从羌起。”唐 段安节乐府杂录：“笛者，羌乐也。古有落梅花曲。”笛曲有梅花落，故此词及之，兼喻金人南下。据宋史 高宗纪：是岁正月，金人陷颍昌府、秦州。二月丙辰，金人再犯东京，宗泽遣阎中立拒之，中立战死。

⁵暖风二句：花间集孙光宪浣溪沙：“兰沐初休曲槛前，暖风迟日洗头天。”迟日，日行迟缓，指春日渐长。诗 豳风 七月：“春日迟迟。”晁次膺水龙吟云：“尝记山城斜路，喷清香，日迟风暖。”梅苑卷七无名氏木兰花 欲谢：“杏花开后莫嫌衰，如豆青时君细看。”与易安同意，皆谓须在杏花开之前，尽情赏梅。





诉衷情 枕畔闻梅香

诉衷情 枕畔闻梅香¹





夜来沉醉卸妆迟，梅蕊插残枝²。酒醒熏破春睡，梦断不成归。 人悄悄³，月依依⁴，翠帘垂。更挼残蕊⁵，再撚余香⁶，更得些时⁷。

【校记】

录自底本，又见汪本、沈本。原载乐府雅词卷下。花草粹编卷三题作“枕畔闻残梅喷香”。汪本调下注云：“秦澹生云：诉衷情有单调，有双调。此词名诉衷情令，一名渔父家风，张元幹、严仁皆同。”篇末复案云：“诉衷情有单调，有双调，皆与此词不同，惟诉衷情令相合；但前段第三句六字，第四句五字。此词前段五句，下三句皆作四字一句，较谱多一字，或传写误增，或当时本有此体；然宋人皆无此填者。附注俟考。”沈本注文同汪本。

〔梅蕊〕乐府雅词、汪本、赵本、王本皆作“梅萼”，较善。

〔酒醒二句〕乐府雅词本、汪本、沈本、四印斋本皆作“酒醒熏破，惜春梦远，又不成归”。四印斋本篇末王鹏运案：“酒醒三句，毛钞本、花草粹编并作‘酒醒熏破春睡，梦断不成归。’”赵本、王本断句与底本同，惟“梦断”作“梦远”。

〔再撚〕乐府雅词、汪本、沈本、四印斋本、赵本、王本皆作“更撚”。

【笺注】

¹此词亦咏梅，然有寄托。陈祖美云：“此首当系明诚守建康日（一一二七年八月至一一二九年二月），清照所作数首闺怨词之一。”基本可信。惟梅花乃腊尽春回时开花，词当作于一一二八年（建炎二年）或一一二九年春初。词云“梦断不成归”，当为怀念故土而作，时间似以到建康之第二年为宜。

²夜来二句：诗词曲语辞汇释卷六云：“夜来，犹云昨日也。昨夜亦同。贺铸浣溪沙词：‘笑撚粉香归洞户，半垂罗障护窗纱。东风寒似夜来些。’言东风较昨日寒也。”此指昨夜。宋人有鬓插梅花习俗。梅苑卷八无名氏西江月 蜡梅：“翠鬟斜插一枝香，似插蜂儿头上。”又无名氏独脚令 蜡梅：“有人潇洒，插向鬓边宜。”

³悄悄：诗 邶风 柏舟：“忧心悄悄。”传：“悄悄，忧貌。”此承上句，谓因不得梦归而忧虑也。

⁴依依：恋恋不舍。韩诗外传二：“其民依依，其行迟迟，其意好好。”唐 吴融情诗：“依依脉脉两如何，细似轻丝渺似波。”

⁵挼：揉搓。说文解字卷十二手部作捼，云：“捼，推也，从手，委声。一曰两手相切摩也。臣铉（徐铉）等曰：今俗作挼，非是。奴禾切。”唐无名氏菩萨蛮：“碎挼花打人。”南唐 冯延巳谒金门：“闲引鸳鸯芳径里，手挼红杏蕊。”挼花蕊，为愁闷无聊之动作。

⁶再撚余香：花间集张泌浣溪沙：“闲折海棠看又撚，玉纤无力惹余香。”手捏曰撚。

⁷更得：更须。得，山东方言，需要也。

【汇评】

清 况周颐漱玉词笺：玉梅词隐云：漱玉词屡用叠字，“寻寻觅觅，冷冷清清，凄凄惨惨戚戚”，最为奇创。又“庭院深深深几许”，又“更挼残蕊，更撚余香，更得些时”……叠法各异，每叠必佳，皆是天籁，肆口而成，非作意为之也。





满庭芳 残梅

满庭芳 残梅¹





小阁藏春，闲窗锁昼，画堂无限深幽²。篆香烧尽³，日影下帘钩。手种江梅渐好，又何必临水登楼⁴。无人到，寂寥恰似，何逊在扬州⁵。 从来知韵胜⁶，难禁雨藉，不耐风揉。更谁家横笛，吹动浓愁⁷。莫恨香消雪减，须信道、扫迹情留⁸。难言处，良宵淡月，疏影尚风流⁹。

【校记】

底本原无题，从梅苑卷三、花草粹编卷九、历代诗余卷六十一补。汪本调名作满庭霜，案云：“即满庭芳。”

〔渐好〕梅苑作“更好”。

〔恰似〕梅苑、汪本、赵本、王本作“浑似”。

〔难禁〕梅苑、花草粹编、汪本、赵本、王本作“难堪”。

〔风揉〕梅苑、汪本、赵本作“风柔”。王仲闻云：“风柔无不耐之理，兹从花草粹编。”

〔雪减〕历代诗余作“玉减”。

〔扫迹〕四印斋本注：“别作‘迹埽’。”

【笺注】

¹此词咏梅。黄本卷二以为此词系“大观二年屏居乡里至建炎元年南渡以前之作”。案：据王仲闻李清照事迹编年，清照于建炎二年（一一二八）春抵江宁。江宁，六朝时称扬州。秦观扬州集序：“吴治建业……东晋、宋、齐、梁、陈皆因吴。”王运熙吴声西曲中的扬州一文更云：“吴声、西曲中的扬州，指的实是南朝的京城建业。乐史太平寰宇记卷一二三云：‘扬州，元帝渡江历江左，扬州常理建业。’因为扬州州治在建业，当时人就把建业唤作扬州。”建业，建炎中名江宁，三年五月，高宗驻跸，改称建康，即今江苏 南京市。此词“何逊在扬州”，乃清照就地用典，沿用旧称。观“手种江梅”句，可知词乃建炎三年（一一二九）春暮作于江宁。本年冬，黄大舆编梅苑于山阳，收之。

²小阁三句：时赵明诚知江宁，当住郡斋，故云宅院“深幽”。

³篆香：宋 洪刍香谱：“近世尚奇者作香，篆其文，准十二辰，分一百刻，凡燃一昼夜而已。”

⁴手种二句：江梅，宋 范成大范村梅谱：“江梅，遗核野生，不经栽接者，又名直脚梅，或谓之野梅。凡山间水滨，荒寒清绝之趣，皆此本也。”又云：“梅名品江梅，粉红色，香类杏。”登楼，用三国 王粲登楼望乡故事。此为沉痛之语，意谓在江宁已可安顿，不必怀归也。参见鹧鸪天（寒日萧萧上锁窗）注⁴。

⁵何逊句：语本杜甫和裴迪登蜀州东亭送客逢早梅相忆见寄诗：“东阁官梅动诗兴，还如何逊在扬州。”全芳备祖卷一花部 梅花纪要云：“梁 何逊在扬州法曹，廨舍有梅花一枝，逊吟咏其下。后居洛思梅花，再请其任，从之。抵扬州，花方盛，逊对花徬徨。”据梁书本传，何逊曾为建安郡王水曹行参军，兼记室。考武帝纪，帝弟萧伟以天监三年至九年（五〇四—五一〇）以建安郡王任扬州刺史，治所在建业（今南京），“法曹”即指水曹行参军，为刺史僚佐。何逊诗殆作于天监三四年之间，题作咏早梅，一作扬州法曹梅花盛开。诗云：“兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。”

⁶韵胜：风神韵致，胜过群花。宋 范成大梅谱 后序：“梅以韵胜，以格高，故以横斜疏瘦，与老枝怪奇者为贵。”又陈善扪虱新话下集卷一尝以诗之风格相比云：“予每论诗，以陶渊明、韩 杜诸公，皆为韵胜。一日，见林倅于径山，夜话及此。林倅曰：诗有格有韵，故自不同。如渊明诗是其格高。谢灵运‘池塘生春草’之句，乃其韵胜也。格高似梅花，韵胜似海棠花。”二说虽有异，而清照则与范成大之说为近。

⁷横笛：指笛曲梅花落。宋 洪皓江梅引之三云：“谁作叫云横短玉，三弄彻，对东风，和泪吹。”亦此意。

⁸须信道：唐 宋时方言。诗词曲语辞汇释卷五：“须信道，犹云须知道也。晏殊渔家傲词：‘莫惜醉来开口笑。须信道，人间万事何时了。’……周邦彦玉烛新 早梅：‘风娇雨秀，好乱插繁华盈首。须信道，羌笛无情，看看又奏。’凡云须信道，义均同上。”

⁹疏影：宋 林逋山园小梅诗：“疏影横斜水清浅，暗香浮动月黄昏。”





浣溪沙

浣溪沙¹





淡荡春光寒食天²，玉炉沉水袅残烟³。梦回山枕隐花钿⁴。 海燕未来人斗草⁵，江梅已过柳生绵⁶。黄昏疏雨湿秋千。

【校记】

此词原接底本同调词“小院闲窗春色深”之后。原载乐府雅词卷下。又见阳春白雪卷二、花草粹编卷二、历代诗余卷七。汪本劳权手校云：“（永乐）大典本仲并浮山集有此词，题云春闺即事。”王本与此同，并云：“此首别见宋 仲并浮山集卷三，从永乐大典辑出。清 劳格〔权〕读书杂识卷十二云：‘仲并浮山集 浣溪沙 春闺即事，乐府雅词作李清照词。’曾慥与易安同时，以此首为易安作，必有所据。疑永乐大典误作仲并词，或清四库馆臣误辑。”

〔山枕〕汪本劳权手校作“绣枕”，仲并浮山集同。

〔未来〕阳春 白雪作“归来”。

〔已过〕汪本、劳权手校作“初过”，浮山集同。

【笺注】

¹此词写少妇闲情。黄本卷一以为“大观元年以前之作”，疑非是。观过片“海燕”、“江梅”，纯为江南景物，当系建炎三年（一一二九）春在江宁时作。参见注⁶。

²淡荡：也作澹荡，和煦貌。唐 陈子昂修竹篇：“春风正淡荡，白露已清泠。”王维晦日游大理韦卿城南别业诗：“淡荡动云天，玲珑映墟曲。”花间集张泌思越人：“东风澹荡慵无力，黛眉愁聚春碧。”宋 柳永西平乐词：“烟光淡荡，妆点平芜远树。”吕本中菩萨蛮：“春风淡荡人声喜。”

³沉水：香料名，简称沉香。南史 夷貊上海南诸国：“林邑国，本汉 日南郡 象林县……（其国有）沉水香者，土人斫断，积有岁年，朽烂而心节独在，置水中则沉，故名曰沉香。”花间集张泌虞美人：“玉炉香暖频添炷，满地飘轻絮，珠帘不卷度沉烟。”亦此意。

⁴山枕：两端隆起，中间低凹之枕。花间集温庭筠菩萨蛮词：“山枕隐秾妆，绿檀金凤凰。”金凤凰，亦凤钗之属。

⁵海燕句：古人以为燕子春社后从海上飞来，故称海燕。唐 张九龄咏燕诗：“海燕何微眇，乘春亦暂来。”斗草，梁 宗懔荆楚岁时记：“五月五日，四民并蹋百草，又有斗百草之戏。”宋代则在二月，吴自牧梦粱录卷一：“二月朔谓之中和节……禁中宫女以百草斗戏。”宋 晏殊破阵子词：“燕子来时新社，梨花落后清明……疑怪昨宵春梦好，元是今朝斗草赢。”此词云“寒食天”，时间与晏词同，盖三月初也。“人斗草”，谓他人斗草，反衬己已年老，不能再为此戏也。

⁶江梅：见满庭芳 残梅注⁴。北宋词少有咏及，南宋词较多。如洪皓江梅引 序称：“顷留金国，四经除馆，十有四年，复馆于燕……此方无梅花，士人罕有知梅者。”词云：“天涯除馆忆江梅，几枝开。”北宋 刘焘花心动词云：“偏忆江梅。”因其为湖州 长兴人，故借“江梅”以怀乡。北方无江梅，故清照不可能于大观元年以前赋此词，而应作于南渡之初。

【汇评】

清 黄苏蓼园词选：“黄昏疏雨湿秋千”，可与“丝雨湿流光”、“波底夕阳红湿”“湿”字争胜。

案：“丝雨”句见南唐 冯延巳南 乡子词。“波底”句见南宋 赵彦端谒金门词。





山花子

山花子¹





病起萧萧两鬓华²，卧看残月上窗纱。豆蔻连梢煮熟水³，莫分茶⁴。 枕上诗词闲处好⁵，门前风景雨来佳。终日向人多蕴藉⁶，木樨花⁷。

【校记】

此词原接底本同调词“揉破黄金万点明”一首之后。原载花草粹编卷四。 历代诗余卷十八调作南唐浣溪沙，四印斋本调作摊破浣溪沙。

〔诗词〕花草粹编卷四、王本作“诗书”，历代诗余作“诗篇”，皆非。

〔木樨〕他本多作“木犀”，通。

【笺注】

¹金石录后序谓赵明诚 建炎三年（一一二九）八月十八日因病痁（疟疾）而卒于建康，“葬毕，余无所之……余又大病，仅存喘息”。此词歇拍云“木樨花”，时令相合，因知当作于是岁八月。

²病起句：时词人受赵明诚感染，亦病痁。参见下注。萧萧两鬓华：语本苏轼南歌子：“苒苒中秋过，萧萧两鬓华。”

³豆蔻句：唐 段成式酉阳杂俎卷十八木篇：“白豆蔻，出伽古罗国，呼为多骨。形似芭蕉，叶似杜若，长八九尺，冬夏不凋，花浅黄色，子作朵如葡萄。其子初出微青，熟则变白，七月采。”多生于江南，梁 萧纲和萧侍中子显春别诗：“江南豆蔻生连枝。”宋人常咏之。张良臣西江月：“别后钗分燕股，病除镜减鸾腰，蛮江豆蔻影连梢。”吴文英杏花天咏汤：“蛮江豆蔻相思味，算只在、春风舌底。”杨铁夫注梦窗词以为“蛮江”乃“蛮姜”，并云：“蛮姜，即山姜，若作‘蛮江’，反与下‘江清’复。”今人钟振振读梦窗词杂记（八）之十（载中国韵文学刊总二十二期）云：“梦窗此词所咏之汤，即蛮姜、豆蔻汤。”而张良臣西江月之“蛮江”，江字“似当作姜”。甚是。案：李时珍本草纲目卷三谓豆蔻有肉豆蔻、白豆蔻、草豆蔻数种，于“草豆蔻”下云：“虚疟自汗，煨入平胃散；瘴疟同熟附子煎服；山岚发疟，同常山浸酒饮；一切疟同恒山炒焦糊丸冷酒饮。”可见草豆蔻主治各种疟疾。是时明诚患疟疾而亡，葬毕，清照“又大病，仅存喘息”，必服草豆蔻治疗，故词云“豆蔻连梢煮熟水”。据明 陈元靓事林广记别集卷七造熟水法云：“夏月，凡造熟水，先倾百煎衮（滚）汤在瓶器内，然后将所用之物投入，密封瓶口，则香倍矣。”又豆蔻熟水云：“白豆蔻壳拣净，投入沸汤瓶中，密封片时，用之极妙。每次用七个足矣，不可多用，多则香浊。”

⁴分茶：宋 陆游临安春雨初霁诗：“矮纸斜行闲作草，晴窗细乳戏分茶。”杨万里澹庵坐上观显上人分茶诗：“分茶何似煎茶好，煎茶不似分茶巧。蒸水老禅弄泉手，隆兴元春新王爪。二者相遭兔瓯面，怪怪奇奇真善幻。纷如擘絮行太空，影落寒江能万变。银瓶首下仍尻高，注汤作字势嫖姚。不须更师屋漏法，只问此瓶当响答。”可见分茶乃以熟水与新茶，“二者相遭”，在瓯面上变幻出“擘絮行空，影落寒江”诸物象。案：此法当始于宋初，陶穀清异录卷下“生成盏”云：“馔茶而幻其物象于汤面者，茶匠通神之艺也。”又“茶百戏”云：“近世有下汤运匕，别施妙诀，使汤纹水脉成象者，禽兽虫鱼花草之属，纤巧如画，但须臾即就散灭，此茶之变也。时人谓之‘茶百戏’。”所云与陆游之“戏分茶”，杨万里所云之“真善幻”，无不合。清照病后心情不好，无心游戏，故云“莫分茶”。

⁵枕上诗词：指自作诗词或家藏书籍。作者曾云：“时犹有书二万卷、金石刻二千卷”，“偶病中把玩，搬在卧内者”，见金石录后序。

⁶蕴藉：含蓄宽容。此喻木樨花温雅醇厚。参见玉楼春笺注⁴。

⁷木樨花：即桂花。一作木犀，以木纹如犀而名。宋 范成大岩桂诗：“病著幽窗知几日，瓶花两见木犀开。”可见病中看木犀花，能怡情养性。





浪淘沙

浪淘沙¹





帘外五更风，吹梦无踪。画楼重上与谁同？记得玉钗斜拨火，宝篆成空²。 回首紫金峰，雨润烟浓。一江春浪醉醒中³。留得罗襟前日泪，弹与征鸿⁴。

【校记】

底本调下原注：“能改斋漫录作幼卿。此从词林。”又见汪本，调下注云：“一作卖花声。”又续草堂诗余卷上、古今词统卷七、古今诗余醉卷十皆题作“闺情”，并以为欧阳修作。赵本列入附录一存疑，云：“花草粹编五引此阕，不著撰人。词林万选注云：‘一作六一居士。’检醉翁琴趣无之，未知升庵何据。”王本按云：“此首似非李清照作，亦决非欧阳修词（近体乐府、醉翁琴趣外篇俱不载）……赵先生所考未谛。疑从杨金本草堂诗余作无名氏词为是。”全宋词将之列入“存目词”。

此调下注云：“能改斋漫录作幼卿。”案漫录卷十六乐府所载幼卿浪淘沙乃寄情与其表兄，词云：“目送楚云空，前事无踪。漫留遗恨锁眉峰。自是荷花开较晚，孤负东风。 客馆叹飘蓬，聚散匆匆。扬鞭那忍骤花骢？望断斜阳人不见，满袖啼红。”可知底本及汪本系误记。

均案：此词感情深挚，技巧高超，前人曾以之与李后主相比，陈廷焯、况周颐评价极高，非有李清照之遭遇与才情，绝不能写出。且复旦大学图书馆藏汪玢笺漱玉词汇钞亦载之。此本有“王鹏运况周颐同审定”方章，足证为清照所作，并世无第二人足以当之。

〔玉钗〕草堂诗余续集注：“（玉）一作‘金’，误。”

〔烟浓〕历代诗余作“云浓”。

〔春浪〕四印斋本作“春水”，词洁作“春恨”。

【笺注】

¹此首似作于赵明诚卒于建康之后，因词中含悼亡之意。而紫金峰，王仲闻谓“检宋代地志，尚无此名”。然镇江已有紫金、浮玉诸峰，在长江一带，故下句云“一江春浪”。据于谱，建炎四年（一一三〇）春，“清照追随帝踪，流徙浙东一带”。词当作于自建康沿江经镇江东下南逃之际。

²记得二句：回忆昔日夫妇相聚时生活。宝篆成空，犹秦观减字木兰花：“欲见回肠，断尽金炉小篆香。”又画堂春词：“宝篆烟消龙凤，画屏云锁潇湘。”篆香，见满庭芳 残梅注³。

³一江春浪：化用李煜虞美人词：“问君能有几多愁？恰似一江春水向东流。”

⁴留得二句：罗襟前日泪，指明诚逝世时之悲伤。金石录后序谓是时“余悲泣……葬毕，余无所之”。又谢伋四六谈麈载其祭湖州文曰：“坚城自堕，怜杞妇之悲深。”曰“留得”，言其哀痛之持久也。

【汇评】

明 钱允治续选草堂诗余卷上：此词极与后主相似。

案：指李煜“帘外雨潺潺”一首。

明古今词统卷七徐士俊评歇拍：雁传书事，化得新奇。

明 沈际飞草堂诗余续集卷上：“吹梦”奇，幻想异妄。

清 陈廷焯白雨斋词话卷二：易安卖花声云“帘外五更风（下略）”，凄艳不忍卒读，其为德夫作乎？

又云韶集卷十：凄艳不忍卒读，情词凄绝，多少血泪！

清况周颐漱玉词笺：玉梅词隐云：前孤雁儿云：“吹箫人去玉楼空，肠断与谁同倚？一枝折得，人间天上，没个人堪寄。”此阕云：“画楼重上与谁同？记得玉钗斜拨火，宝篆成空。”皆悼亡词也。其清才也如彼，其深情也如此。玉壶晚节之诬，忍令斯人任受耶？





孤雁儿

孤雁儿¹





世人作梅词，下笔便俗。予试作一篇，乃知前言不妄耳。

藤床纸帐朝眠起²。说不尽，无佳思。沉香烟断玉炉寒³，伴我情怀如水。笛声三弄⁴，梅心惊破⁵，多少春情意。 小风疏雨潇潇地，又催下千行泪。吹箫一去玉楼空⁶，肠断与谁同倚？一枝折得，人间天上，没个人堪寄⁷。

【校记】

底本原无自序，据梅苑卷一补。汪本前有自序，篇末案：“即御街行调，较多二字。”四印斋本调作御街行。赵本、王本调下皆有自序。

〔烟断〕梅苑、赵本、王本作“断续”；汪本原作“断续”，劳权手校改为“烟断”。案：下云“玉炉寒”，自以“烟断”为是。

〔潇潇〕梅苑、汪本、赵本、王本俱作“萧萧”，通。

〔一去〕他本皆作“人去”，底本疑误。

【笺注】

¹黄本卷三以此词为“建炎元年南渡以后之作”。案：此为悼亡词，据金石录后序，赵明诚于建炎三年（一一二九）八月十八日卒于建康。本年冬，梅苑编成，将此词收入。词云“笛声三弄，梅心惊破，多少春情意”，系指笛曲梅花三弄而言，并非确指春日。词当作于明诚卒后不久也。

²藤床：明 高濂遵生八笺卷八谓之欹床，云：“高尺二寸，长六尺五寸，用藤竹编之，勿用板，轻则童子易抬。上置椅圈靠背如镜架，后有撑放活动，以通高低。如醉卧偃仰观书并花下卧赏，俱妙。”使用极便，故宋无名氏春光好词云：“小藤床，随意横。” 纸帐，宋 林洪山家清事“梅花纸帐”：“法用独床，傍植四黑漆柱，各挂以半锡瓶，插梅数枝。后设黑漆板，约二尺，自地及顶，欲靠以清坐。左右设横木一，可挂衣。角安斑竹书贮一、藏书三四，挂白麈一。上作大方目顶，用细白楮衾作帐罩之。”宋 朱敦儒鹧鸪天：“道人还了鸳鸯债，纸帐梅花醉梦间。”可见纸帐上画有梅花，故下文云“梅心”，云“一枝折得”。

³沉香句：见前浣溪沙（淡荡春光寒食天）注³。

⁴笛声三弄：笛曲有梅花三弄。世说新语 任诞：“王子猷（徽之）出都，尚在渚下。旧闻桓子野（桓伊）善吹笛，而不相识。遇桓于岸上过。王在船中。客有识之者，云是桓子野。王便令人与相闻，云：‘闻君善吹笛，试为我一奏。’桓时已贵显，素闻王名，即便回，下车，踞胡床，为作三调，弄毕，便上车去。客主不交一言。”

⁵梅心惊破：语本李白与史郎中钦听黄鹤楼上吹笛诗：“黄鹤楼中吹玉笛，江城五月落梅花。”

⁶吹箫一去：谓赵明诚已逝。用萧史、弄玉事，详见后怨王孙（梦断漏悄）笺注⁴。玉楼空，唐 李商隐代应诗：“离鸾别凤今何在，十二玉楼空又空。”王仲闻云：“‘吹箫人去玉楼空’，言其夫赵明诚已去世。”

⁷一枝三句：吴 陆凯与范晔诗：“折梅逢驿使，寄与陇头人。江南无所有，聊赠一枝春。”此处反用其意，以切梅之故事，并抒忆念亡夫之情。宋 晏殊瑞鹧鸪：“何时驿使西归，寄与相思客、一枝新。”梅苑卷一无名氏水龙吟：“一枝折得，雪妍冰丽，风梳雨洗。”又卷七无名氏鞓红：“一枝折寄，故人虽远，莫辄使、江南信断。”





清平乐

清平乐¹





年年雪里，常插梅花醉²。挼尽梅花无好意，赢得满衣清泪。 今年海角天涯³，萧萧两鬓生华⁴。看取晚来风势，故应难看梅花⁵。

【校记】

录自底本。原载梅苑卷九。又见汪本、花草粹编卷三、历代诗余卷十四。

【笺注】

¹此词至迟作于建炎三年（一一二九）冬。案：蜀人黄大舆是岁之冬于山阳（今江苏 淮安）编成梅苑，内收此词。词云“今年海角天涯，萧萧两鬓生华”，谓其“尽将铜器等物，欲赴外廷投进，到越，已移幸四明”（后序），一路追随行朝，流离海角天涯，容颜变老也。上阕云“年年雪里，常插梅花醉。挼尽梅花无好意”，盖指蜡梅也。

²常插梅花醉：宋 朱敦儒鹧鸪天：“玉楼金阙慵归去，且插梅花醉洛阳。”又一首云：“曾为梅花醉不归。”敦儒且曾与清照唱和，其鹊桥仙题作“和易安金鱼莲池”便是。清照此句，盖受其影响。

³海角天涯：宋 张世南游宦纪闻卷六：“今远宦及远服贾者，皆曰天涯海角，盖俗谈也。”晏殊踏莎行：“无穷无尽是离愁，天涯地角寻思遍。”

⁴萧萧句：见山花子笺注²。时清照已四十七岁，故云。

⁵看取二句：看取，试看。取，语助辞。诗词曲语辞汇释卷三：“看，尝试之辞，如云试试看。”二句谓试看梅花将被狂风摧残也。风势，喻金人南侵，形势紧迫。其上枢密韩公工部尚书胡公诗亦以风势喻形势，云：“皇天久阴厚土湿，雨势未回风势急。”





渔家傲

渔家傲¹





天接云涛连晓雾²，星河欲渡千帆舞³。仿佛梦魂归帝所⁴，闻天语⁵，殷勤问我归何处？ 我报路长嗟日暮⁶，学诗漫有惊人句⁷。九万里风鹏正举⁸。风休住，蓬舟吹取三山去⁹。

【校记】

录自底本。亦见汪本、沈本。汪本题作“记梦”，花庵词选卷十同。原载乐府雅词卷下。

〔欲渡〕乐府雅词、花庵词选、汪本、沈本、赵本、王本皆作“欲转”；历代诗余作“欲曙”。

〔漫有〕乐府雅词、花庵词选等皆作“谩有”，通。历代诗余作“复有”。

〔吹取〕文津阁四库全书本作“吹往”。

【笺注】

¹此词作于建炎四年庚戌（一一三〇）春。金人于建炎三年十二月二十三日犯越州，四年正月二日犯明州。此时高宗南逃入海，据赵彦卫云麓漫钞卷七引李正民乘桴录：建炎三年“十二月五日，车驾至四明（今浙江 宁波），十五日大雨，遂登舟至定海（今浙江 镇海），十九日至昌国县（今浙江 舟山 定海），二十六日移舟至温、台……（四年）正月二日，北风稍劲，晚泊台州港。三日早至章安，知台州 晁公为来……十四日张俊自台州来，十八日移舟离章安……二十日泊青隩门，二十一日泊温州。”清照此时携铜器等物，“欲赴外廷投进”，也一路追随御舟，其金石录后序云：“（建炎三年）冬十二月，金人陷洪州……上江既不可往，又虏势叵测。有弟迒任敕局删定官，遂往依之，到台，台守已遁，之剡，出陆。又弃衣被走黄岩，雇舟入海，奔行朝。时驻章安，从御舟海道之温，又之越。”可见清照于建炎四年正月三日以后至章安行在，十八日随御舟从海上至温州。此词所写，即此一段航程中生活，而以梦境出之。夏承焘唐宋词欣赏以为早年作于山东，于中航李清照的梦——渔家傲记梦词诠解谓作于莱州，似可议。

²云涛：指海涛。唐 孟浩然宿天台桐柏观诗：“日夕望三山，云涛空浩浩。”皮日休重送圆载上人归日本国诗：“云涛万里最东头，射马台深玉署秋。”宋 陆游暮秋遣兴诗：“如虹壮气终难豁，安得云涛万里舟？”皆指波涛。今人或作“云如波涛”解，非是。

³星河：银河。唐 杜甫阁夜诗：“五更鼓角声悲壮，三峡星河影动摇。”韩愈岳阳楼别窦司直诗：“星河尽涵泳，俯仰迷上下。”

⁴帝所：天帝所居之处。史记 赵世家：“居二日半，简子寤，语大夫曰：‘我之帝所甚乐，与百神游于钧天广乐，九奏万舞，不类三代之乐，其声动人心。’”此指高宗行在。宋 赵与时宾退录卷六记陈师锡 宣和三年寓居京口，一日昼寝，梦之帝所，如人间上殿之仪。帝曰：“卿平生所上章奏，可叙录进呈。”师锡为苏轼知湖州时幕客，与李格非年辈相同。清照或许知此故事。宋 张镃梦游仙记梦：“五色光中瞻帝所，方知碧落胜炎洲。”

⁵闻天语：李白飞龙引：“造天关，闻天语，屯云河车载玉女。”

⁶我报句：语本屈原离骚：“路漫漫其修远兮，吾将上下而求索。”及“欲少留此灵琐兮，日忽忽其将暮。”

⁷惊人句：杜甫江上值水如海势聊短述诗：“为人性僻耽佳句，语不惊人死不休。”

⁸九万里句：庄子 逍遥游：“有鸟焉，其名为鹏，背若泰山，翼若垂天之云，抟扶摇羊角而上者九万里。”又云：“鹏之徙于南冥也，水击三千里，抟扶摇而上者九万里，去以六月息者也。”

⁹蓬舟句：蓬舟，状如飞蓬之舟。三山，史记 封禅书：“自威、宣、燕昭，使人入海，求蓬莱、方丈、瀛洲。此三神山者，其传在渤海中，去人不远，患且至，则船引风而去。盖尝有至者，诸仙人及不死之药皆在焉。其物禽兽尽白，而黄金银为宫阙。未至，望之如云。及到，三神山反居水下。临之，风辄引去，终莫能至云。”

【汇评】

清 陈廷焯词则 别调集卷二：有出世之想，笔意矫变。此亦无改适事一证也。

清 黄苏蓼园词选：此似不甚经意之作，却浑成大雅，无一毫钗粉气，自是北宋风格。

梁令娴艺蘅馆词选乙卷：家大人云：“此绝似苏、辛派，不类漱玉集中语。”

案：家大人，指乃父梁启超。

夏承焘唐宋词欣赏：这首风格豪放的词，意境阔大，想像丰富，确实是一首浪漫主义的好作品。出之于一位婉约派作家之手，那就更其突出了。其所以有此成就，无疑是决定于作者的实际生活遭遇和她那种渴求冲决这种生活的思想感情，这决不是没有真实生活感情而故作豪语的人所能写得出的。

龙榆生漱玉词叙论：至其气象潇洒，尤近苏、辛一派者，则有渔家傲 记梦。

缪钺灵溪词说 论李清照词：这首词能将屈原远游中的情思意境融纳于数十字的小词之中，体现了自己的人生理想，有姑射神人吸风饮露之致，这种境界在宋词中是罕见的。

【附】

清 王士禛渔家傲 本意和漱玉词：南湖 西塞花如雾。我歌铜斗樵青舞。醉后放舟忘处所，凫鸥语。觉来已是烟深处。蒲叶藕花相映暮。援琴更鼓潇湘句。曲罢月明风叶举。谁同住？琴高约我蓬瀛去。





菩萨蛮

菩萨蛮¹





风柔日薄春犹早，夹衫乍著心情好²。睡起觉微寒，梅花鬓上残³。 故乡何处是⁴？忘了除非醉。沉水卧时烧，香消酒未消。

【校记】

原载乐府雅词卷下。录自底本。又见汪本及花草粹编卷三、四印斋本、赵本、王本。

【笺注】

¹此为怀乡之词，应作于流寓杭州期间，意虽沉痛而笔致轻灵，盖赵明诚辞世已数年。于谱称绍兴二年（一一三二）春，清照赴杭，词盖作于此后数年。

²乍著：诗词曲语辞汇释卷一：“乍，犹初也；才也……王易简齐天乐词赋蝉：‘锦瑟重调，绡衣乍著，聊饮人间风露。’乍著，犹云初著也。”

³梅花句：指鬓上所簪之梅花已残。见前诉衷情枕畔闻梅香注²。

⁴故乡：指今山东 济南 章丘及诸城、青州一带，时为金人所陷。

【汇评】

清 况周颐漱玉词笺：俞仲茅云：赵忠简满江红“欲待忘忧除是酒”，与易安“忘了除非醉”意同；下句“奈酒行有尽愁无极”，微嫌说尽，岂如“沉水卧时烧，香消酒未消”，亦宕开，亦束住，何等蕴藉。易安自是专家，忠简不以词重云尔。

案：赵忠简即南宋宰相赵鼎，此句原作“须信道、消忧除是酒”。俞仲茅名彦，明人，语见爰园词话。

俞平伯唐宋词选释中卷：上片措语轻淡，意思和平。下片说故乡之愁，一时半刻也丢不开，除非醉了。又说，就寝时焚香，到香消了酒还未醒。醉深即愁重也。意极沉痛，笔致却不觉其重，与前片轻灵的风格相一致。





好事近

好事近¹





风定落花深，帘外拥红堆雪。长记海棠开后，正伤春时节²。 酒阑歌罢玉尊空³，青缸暗明灭⁴。魂梦不堪幽怨，更一声啼⁵。

【校记】

原载乐府雅词卷下。录自底本。又见汪本、沈本及花草粹编卷三。

〔正伤春〕乐府雅词、汪本、四印斋本、赵本皆作“正是伤春”，汪本、四印斋本均疑“是”字衍。赵本注：“案此句无作六言者，‘正是’二字，必有一衍。”陈廷焯词则眉批：“乐府雅词作‘正是伤春时节’，‘是’字衍，当删。”

〔青缸〕文津阁四库全书本乐府雅词作“青”、花草粹编作“青红”，误。

【笺注】

¹此词似作于赵明诚逝世后某年之暮春。歇拍“魂梦”二句，实为创深痛巨之语，非因悼念亡夫不能至此。姑系于绍兴三年（一一三三）定居杭州前后。

²长记二句：回忆早年在北方所作之如梦令：“试问卷帘人，却道海棠依旧。知否，知否，应是绿肥红瘦。”

³酒阑歌罢：花间集毛文锡恋情深词：“酒阑歌罢两沉沉。”

⁴青缸：青灯。缸，灯盏。

⁵啼：即、鹈，杜鹃之属。屈原离骚：“恐鹈之先鸣兮，使夫百草为之不芳。”宋 辛弃疾贺新郎：“绿树听鹈。更那堪、鹧鸪声住，杜鹃声切。”自注：“鹈、杜鹃实两物，见离骚补注。”案：清照此处当指杜鹃，相传杜鹃鸣声似“不如归去”，宋 康与之满江红 杜鹃词云：“镇日叮咛千百遍，只将一句频频说。道‘不如归去不如归’，伤情切。”清照此词上阕谓“伤春时节”，亦如康意，盖怀归也。





长寿乐 南昌生日

长寿乐 南昌生日¹





微寒应候，望日边、六叶阶蓂初秀²。爱景欲挂扶桑³，漏残银箭⁴，杓回摇斗⁵。庆高闳此际⁶，掌上一颗明珠剖⁷。有令容淑质，归逢佳偶⁸。到如今，昼锦满堂贵胄⁹。 荣耀，文步紫禁¹⁰，一一金章绿绶¹¹。更值棠棣连阴¹²，虎符熊轼¹³，夹河分守¹⁴。况青云咫尺¹⁵，朝暮重入承明后¹⁶。看彩衣争献¹⁷，兰羞玉酎¹⁸。祝千龄，借指松椿比寿¹⁹。

【校记】

此词底本失载，原载新编通用启札截江网卷六，全宋词据以录入。王本云：“此首原题撰人为易安夫人，宋人未见有以此呼清照者，未知有误否。翰墨大全有延安夫人、易少夫人，俱仅一字之异。”均案：宋 赵令畤侯鲭录载有延安夫人更漏子词，云：“延安夫人系苏丞相 子容之妹也，有寄季玉妹更漏子词。”又翰墨大全后丙集卷四有临江仙 立春寄季顺妹一首；彤管遗编后集卷十二除更漏子 寄季玉妹外，尚有鹊桥仙寄季顺妹、踏莎行 寄姊妹二首，皆闺中应酬之作。张邦基墨庄漫录云：“延安夫人 苏氏，丞相子容妹，曾子宣内也。有词行于世。或以为东坡女弟，适柳子玉者所作，非也。”苏丞相 子容即苏颂，泉州南安人，与苏轼同时，曾创制浑天仪，哲宗 元祐五年（一〇九〇），拜右仆射兼中书门下侍郎。其妹延安夫人，能词。墨庄谓为“曾子宣内”，大误。子宣名布，夫人乃魏泰妹玩，字玉汝，史称魏夫人，工词，常与易安并称，此词非魏玩作可知。至延安夫人是否作此词，殊可疑。

至于易少夫人，见翰墨大全丁集卷十四及彤管遗编后集卷十二，有临江仙（咏熟水）、又（咏熟水话别）。后一首与前一首衔接，不著撰人，全宋词案：“疑以作无名氏词为是。”以上二首，别见历代诗余卷三十八，题作刘鼎臣妻作。由是观之，本篇非易少夫人作亦可知。

近年济南 刘瑜先生从明手抄本诗渊影印本第六册第四五五七页发现此词，调下题作“冬寿太守”，署“宋 延安夫人”。中有异文及脱文。“摇斗”作“瑶斗”，“淑质”作“淑德”，“禁”上脱“紫”字，“金章”误作“今章”，“入”上脱“重”字，“借指”作“共指”。

均案：查诗渊此页影印件，长寿乐前有失调名词，中云“间世挺生贤哲，贾马文章，清俊推太守”；其后有宋 仲殊满庭芳，下阕云：“此日中吴太守，看看秉廊庙钧衡。”再下有宋 张时甫失调名“寿平江 陈守”，云：“人言太守是龚 黄。”综观前后数词，寿主皆为太守，故此词亦误题“冬寿太守”。又此词上阕云：“有令容淑质，归逢佳偶。”谓寿主貌美而贤，所嫁为佳偶。此可证明寿主为女性而非太守。

又黄墨谷重辑李清照集附重辑漱玉词校勘记云：“此词仅见截江网，全宋词载之，风格、笔调均不类清照其他慢词，兹不录。”均案：况周颐蕙风词话云：“寿词难得佳句，尤易入俗。”如辛弃疾感皇恩 滁州寿范倅第二首云：“七十古来稀，人人都道，不是阴功怎生到。”又庆婶母王恭人七十云：“满床靴笏，罗列儿孙新妇。”又寿铅山陈丞及之云：“冠冕在前，周公拜手，同催班鲁公后。”风格笔调全不似其摸鱼儿、贺新郎诸什。岂能谓非稼轩词乎？清照此词当不例外。

均又案：钦定词谱此调仅收柳永一首，末注：“独见乐章集，宋元人无填此调者。”可见馆臣犹未见清照此词。

【笺注】

¹此词盖为韩肖胄母文氏而作。文氏，名相彦博孙女。南昌，乃夫人诰命。绍兴三年（一一三三），韩肖胄奉命使金，宋史本传载：“母文语之曰：‘汝家世受国恩，当受命即行，勿以我老为念。’帝称为贤母，封荣国夫人。”清照此时有上枢密韩公诗，序称“有易安室者，父、祖皆出韩公门下”，有此渊源，故当其母生日，上此寿词。因附此词于绍兴二年（一一三二），待考。

²微寒二句：日边，指帝王身边。李白行路难其一：“闲来垂钓碧溪上，忽复乘舟梦日边。”王琦注引宋书：“伊挚将应汤命，梦乘船将过日月之旁。”秦观千秋岁词：“日边清梦断，镜里朱颜改。”六叶阶蓂，白虎通 符瑞篇：“蓂荚者，树名也，月一日一荚生，十五日毕。至十六日，一荚去。故夹阶而生，以明日月也。”此谓南昌夫人初冬月之初六日生于帝京。

³爱景句：言出生时刻在冬日黎明。爱景，指冬日。景，通影。梁 康孟咏日应赵王教诗：“相欢承爱景，共惜寸阴移。”扶桑，传说中神树。山海经 海外东经：“下有汤谷。汤谷上有扶桑，在黑齿北，居水中，有大木，九日居下枝，一日居上枝。”淮南子 天文训：“日出于旸谷，浴于咸池，拂于扶桑，是谓晨明。”文选 思玄赋注引十洲记释“扶桑”云：“叶似桑树，长数千丈，大二十围，两两同根生，更相依倚，是以名之扶桑。”

⁴漏残句：谓更漏将残、东方欲晓之时，南昌郡君将降生。漏，又称银漏，古计时器，壶中置银箭，箭上有刻划标志时辰。李白乌栖曲：“银箭金壶漏水多，起看秋月坠江波，东方渐高奈乐何！”宋 欧阳修渔家傲：“良宵短，人间不合催银箭。”

⁵杓回摇斗：谓斗柄北指，天下将冬。摇斗不通，据明钞诗渊，当作“瑶斗”。史记 天官书 索隐引春秋运斗枢释北斗七星曰：“第一至第四为魁，第五至第七为标，合而为斗。”宋史 乐志 鼓吹下奉禋歌：“斗转参横将旦。”杓，即“标”，亦称斗柄。鹖冠子 环流：“斗柄东指，天下皆春；斗柄南指，天下皆夏；斗柄西指，天下皆秋；斗柄北指，天下皆冬。”此处当指冬。

⁶高闳：高门，指贵族。佩文韵府引丁松定婚启：“既袭祥于吉卜，用委币于高闳。”

⁷掌上句：喻被珍爱之儿女。梁 吴均碎珠赋：“又闻珩璧之独照，不见掌上之明珠。”江淹伤爱子赋：“曾悯怜之惨凄，痛掌珠之爱子。”唐 白居易哭崔儿诗：“掌珠一颗儿三岁，鬓雪千茎父六旬。”

⁸归逢佳偶：归，女子出嫁曰归。李清照金石录后序：“余建中辛巳，始归赵氏。”佳偶，指南昌夫人之夫韩治。治，字循之，忠彦子，琦孙。熙宁八年八月，赐进士出身。元祐中，累官左朝散郎、秘阁校理；七年，为太常丞。绍圣四年，知邢州。元符元年，提点京西刑狱；二年，召为吏部郎中。崇宁三年，入党籍；五年，与知州差遣。寻为太仆少卿知相州，以疾丐祠，由其子肖胄代之。人谓其有家学。见宋史翼卷四。

⁹昼锦句：韩肖胄曾祖韩琦守相州，作昼锦堂，欧阳修为之作相州昼锦堂记。宋史 韩肖胄传云：“琦守相，作昼锦堂，治（肖胄父）作荣归堂，肖胄又作荣贵堂。三世守乡郡，人以为荣。”

¹⁰紫禁：皇宫。文选谢庄宋孝武宣贵妃诔“收华紫禁”李善注：“王者之宫，以象紫微，故谓宫中为紫禁。”紫微垣，星座名。唐 皇甫曾早朝日寄所知诗：“长安岁后见归鸿，紫禁朝天拜舞同。”

¹¹金章绿绶：谓佩以绿色绶带之金印。汉书 百官公卿表：“相国，丞相，皆秦官，金印紫绶。高帝即位，更名相国，绿绶。”颜师古注“银章青绶”引汉旧仪：“其文曰章，为刻曰某官之章也。”唐 杜甫奉寄章十侍御诗：“淮海 惟扬一俊人，金章紫绶照青春。”此处泛指高官。案：韩琦、忠彦皆位至宰相。忠彦弟端彦官右赞善大夫，纯彦官至徽猷阁直学士，粹彦为吏部侍郎，终龙图阁学士；嘉彦尚神宗女齐国公主，拜驸马都尉，终瀛海军承宣使。见宋史韩琦传。而韩治位至太仆少卿，肖胄后仕至端明殿学士，宋史亦有传。

¹²棠棣：诗 小雅 常棣序：“棠棣，燕兄弟也。”三国 曹植通亲亲表：“中咏棠棣，匪他之戒；下思伐木，友生之义。”宋史 韩肖胄传：“寻奉祠，与其弟膺胄居于越几十年。事母以孝闻，弟不至不食，所得恩泽，皆先给宗族。”又建炎以来系年要录卷六十五谓肖胄使金时，诏肖胄官子孙七人，“时肖胄长子右奉议郎协提举浙东茶盐，乃诏肖胄次子右通直郎郴……各于寄家处添差通判……”以上，皆可见“棠棣连阴”。

¹³虎符熊轼：虎符，即兵符，古代调兵的信物。史记 文帝纪：“三年九月，初与郡国首相为铜虎符、竹使符。”集解引应劭曰：“铜虎符第一至第五，国家当发兵，遣使者至郡合符，符合乃听受之。”熊轼，状如熊形之车前横木。后汉书舆服志上：“公、列侯安车，朱班轮，倚鹿较，伏熊轼。”后多指代公卿及郡守。杜甫奉赠萧十二使君诗：“鹏图仍矫翼，熊轼且移轮。”

¹⁴夹河分守：汉书 杜周传：“及久任事，历三公，而两子夹河为郡守。”河，指黄河。宋史 韩肖胄传载，徽宗朝，“时（韩）治守相州，请祠。肖胄因乞补外侍疾，诏除直秘阁、知相州，代其父任”。相州，今安阳，在黄河以北。

¹⁵青云咫尺：喻转眼高升。史记 范睢传：“须贾顿首言死罪，曰：‘贾不意君能自致于青云之上。’”南齐 孔稚圭北山移文：“度白雪以方絜，干青云而直上。”

¹⁶承明：承明庐，汉 承明殿旁屋，侍臣值宿所居；一作著作之所。汉书 严助传武帝赐书：“制诏会稽太守，君厌承明之庐，劳侍从之事，怀故土，出为郡吏。”注引张晏曰：“承明庐，在石渠阁外。”汉 班固西都赋：“内有承明、金马，著作之庭。”三国 曹植赠白马王彪诗：“谒帝承明庐，逝将归旧疆。”此谓早晚将朝见帝王。

¹⁷彩衣：艺文类聚卷二十：“列女传曰：‘老莱子孝养二亲，行年七十，婴儿自娱，著五色彩衣，尝取浆上堂，跌仆，因卧地为小儿啼，或弄乌鸟于亲侧。’”此言肖胄“事母以孝闻”，见本传。

¹⁸兰羞玉酎：兰羞，美好菜肴。梁 萧纲九日侍皇太子乐游苑诗：“兰羞荐俎，竹酒呈芬。”玉酎，美酒。说文：“酎，三重醇酒也。”段注：“广韵作‘三重酿酒’，当从之。谓用酒为水酿之，是再重之酒也。次又用再重之酒为水酿之，是三重之酒也。”唐祭大社乐章：“蕙馥雕俎，兰芬玉酎。”

¹⁹松椿比寿：诗 小雅 天保：“如南山之寿，不骞不崩。如松柏之茂，无不尔或承。”庄子 逍遥游：“楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。”宋 晏殊拂霓裳词：“今朝祝寿，祝寿数，比松椿。”

均案：此为寿词。宋 张炎词源卷下：“难莫难于寿词，倘尽言富贵则尘俗，尽言功名则谀佞，尽言神仙则迂阔虚诞。当总此三者而为之，无俗忌之辞，不失其寿可也。”清照此词，可谓合作。又沈义父乐府指迷：“寿曲最难作，切宜戒寿酒、寿香、老人星、千春百寿之类。须打破旧曲规模，只形容事业才能，隐然有祝颂之意方好。”所言亦与清照此词相符。词中多写事业才能，诚为难能可贵也。





武陵春

武陵春¹





风住尘香花已尽，日晚倦梳头。物是人非事事休²。欲语泪先流。 闻说双溪春尚好³，也拟泛轻舟。只恐双溪舴艋舟⁴，载不动、许多愁⁵。

【校记】

录自底本，亦见汪本、沈本。汪本及类编草堂诗余卷一题作“春晚”。词学筌蹄题作“春暮”。彤管遗编续集题作“暮春”。词鹄调作“武陵春第二体”。赵本案云：“诗词杂俎本漱玉词收之，题作‘春晚’，与类编草堂诗余同。至正本草堂诗余前集上如梦令后接引此阕，不注撰人。玩意境颇似李作，姑存之。”王本云：“古今别肠词选卷二又误以此首为马洪所作。”均案：此词颇符合李清照身世，应为其所作无疑。

〔花已尽〕词律、词谱作“春已尽”。

〔日晚〕花草粹编作“日落”，词律、词谱作“日晓”。

〔泪先〕彤管遗编作“泪珠”。

〔闻说〕叶申芗天籁轩词选作“闻道”。

〔春尚好〕啸余谱作“春向好”。

〔轻舟〕历朝名媛诗词作“扁舟”。

〔载不动〕沈际飞草堂诗余注：“（动）一作‘得’，误。”又云：“后叠末句多一字。”杨慎林下词选云：“‘载’字衬。”

【笺注】

¹黄盛璋李清照事迹考辨：“词意写的是暮春三月景象，当作于绍兴五年（一一三五）三月。”又赵明诚李清照夫妇年谱：“绍兴五年（公元一一三五年）乙卯，清照五十二岁。春，清照在金华，作武陵春词。”王仲闻李清照集校注卷一：“此首乃绍兴五年李清照在金华所作。”均案：据宋史 高宗纪，绍兴四年九月，金人及伪齐渡淮南侵。冬十月丙子朔，高宗与赵鼎定策亲征。己卯，金人犯滁州，围亳州。壬午，伪齐犯安丰，韩世忠邀击金人于大仪镇，败之。乙丑，金人困承州，又围濠州；高宗如平江。李清照打马图序云：“今年十月朔，闻淮上警报，江浙之人，自东走西，自南走北，居山林者谋入城市，居城市者谋入山林，旁午络绎，莫不失所。易安居士自临安溯流，涉严滩之险，抵金华，卜居陈氏第。”十二月庚子，金人退兵。至本年春，局势稍定，故清照曾有出游之兴。

²物是人非：三国 曹丕与朝歌令吴质书：“节同时异，物是人非，我劳如何。”宋 贺铸雨中花：“人非物是，半晌鸾肠易断，宝勒空回。”

³双溪：浙江通志卷十七山川九引名胜志：“双溪，在（金华）城南，一曰东港，一曰南港。东港源出东阳县 大盆山，经义乌西行入县境，又汇慈溪、白溪、玉泉溪、坦溪、赤松溪，经石碕岩下，与南港会。南港源出缙云 黄碧山，经永康、义乌入县境，又合松溪、梅溪水，绕屏山西北行，与东港会于城下，故名。”

⁴舴艋舟：小船，两头尖如蚱蜢。艺文类聚七一南朝 宋元嘉起居注：“余姚令何玢之造作平床一，乘船舴艋一艘，精丽过常。”唐 张志和渔父词：“舴艋为舟力几多，江头雨雪半相和。”

⁵载不动句：宋 郑文宝柳枝词：“不管烟波与风雨，载将离恨过江南。”钱钟书宋诗选注云：“这首诗很像唐朝 韦庄的古离别……但是第三第四句那种写法，比韦庄的后半首新鲜深细得多了，后来许多作家都仿效它。例如：苏轼虞美人‘无情汴水自东流，只载一船离恨向西州’；陈与义虞美人‘明朝酒醒大江流，满载一船离恨向衡州’；李清照武陵春‘只恐双溪舴艋舟，载不动、许多愁’；辛弃疾水调歌头‘明夜扁舟去，和月载离愁’；张可久蟾宫曲‘画船儿载不起离愁，人到西陵，恨满东州’（朝野新声太平乐府卷一）；贯云石清江引‘江声卷暮涛，树影留残照，兰舟把愁都载了’（朝野新声太平乐府卷二）。王实甫的西厢记里把船变成车，例如第四本第一折‘试着那司天台打算半年愁，端的是太平车儿约有十余载’；第三折‘遍人间烦恼填胸臆，量这些大小车儿如何载得起！’陆娟送人还新安又把愁和恨变成‘春色’：‘万点落花舟一叶，载将春色到江南。’（钱谦益列朝诗集传闰四）此外不说‘载’而说‘驮’或‘担’的也很多。”沈祖棻宋词赏析评清照此词亦承此说，在举李后主虞美人“问君能有几多愁，恰似一江春水向东流”后，谓“李清照等又进一步把它搬上了船，于是愁竟有了重量，不但可随水而流，并且可以用船来载。董解元西厢记诸宫调〔仙吕·点绛唇缠令·尾〕云：‘休问离愁轻重，向个马儿上驼也驼不动。’则把愁从船上卸下，驼在马背上……从这些小例子也可以看出文艺必须有所继承，同时必须有所发展的基本道理来。”

【汇评】

明 叶盛水东日记卷二十二：玩其词意，其作于序金石录之后欤？抑再适张汝舟之后欤？文叔不幸有此女，德夫不幸有此妇。其语言文字，诚所谓不祥之具，遗讥千古者欤！

明 杨慎批点本草堂诗余卷一评结句：秦处度谒金门词云“载取暮愁归去”、“愁来无著处”，从此翻出。

案：所引谒金门为张元幹词，非秦处度（湛）作。

明 张綖草堂诗余别录：易安名清照，尚书〔郎〕李格非之女，适宰相赵挺之子明诚。尝集金石录千卷，比诸六一所集，更倍之矣。所著有漱玉集，朱晦庵亦亟称之。后改适人，颇不得意。此词“物是人非事事休”，正咏其事。水东 叶文庄谓“李公不幸而有此女，赵公不幸而有此妇”，词固不足录也。结句稍可诵。朱淑真“可怜禁载许多愁”祖之，岂女辈相传心法耶？

案：朱淑真诗句原作“可怜禁驾许多愁”，题为清瘦。

明 陆云龙词菁卷一：愁如海。

明 李攀龙草堂诗余隽卷二眉批：未语先泪，此怨莫能载矣。 评语：景物尚如旧，人情不似初，言之於邑，不觉泪下。

明 沈际飞草堂诗余正集卷一评结句：与“载取暮愁归去”相反，与“遮不断、愁来路”、“流不到、楚江东”相似，分帜词坛，孰辨雄雌？

案：“遮不断”句，乃徐俯卜算子词；“流不到”二句，乃苏轼江城子 别徐州词句。

明 潘游龙古今诗余醉卷八贺方回词南柯子“扁舟只载愁”眉批：此翻李词“双溪舴艋舟，载不动，许多愁”。

清 王士禛花草蒙拾：“载不动、许多愁”与“载取暮愁归去”、“只载一船离恨向西州”，正可互观。“八桨别离船，驾起一天烦恼”，不免径露矣。

案：“八桨”二句，乃明人词。

清 吴衡照莲子居词话：易安武陵春，其作于祭湖州以后欤？悲深婉笃，犹令人感伉俪之重。叶文庄乃谓“语言文字，诚所谓不祥之具，遗讥千古者矣”，不察之论也。南康 谢苏潭方伯启昆咏史诗云：“风鬟尚觉胥江冷，雨泣应含杞妇悲。回首静治堂旧事，翻茶校帖最相思。”措语得诗人忠厚之致。

清 陈廷焯白雨斋词话卷二评后半阕：又凄婉，又劲直。（均案：云韶集卷十“又劲直”下多“婉约辞之”四字。）观此，益信无再适张汝舟事。即风人“岂不尔思，畏人之多言”意也。投綦公一启，后人伪撰，以诬易安耳。

梁令娴艺蘅馆词选乙卷引梁启超：按此盖感愤时事之作。

俞平伯唐宋词选释中卷：下片以舟轻借喻愁重，用笔轻妙。后来元曲西厢记秋暮离怀：“遍人间烦恼填胸臆，量这些大小的车儿如何载得起”意同。

唐圭璋词学论丛读李清照词札记：此为绍兴五年，清照在金华时作。通首血泪交织，令人不堪卒读。

又论李清照的后期词：处处流露出徐缓顿挫、回荡不尽的韵味，与声声慢幽咽急促的声调迥不相同。不过，她那物是人非、触目生愁的叹息之声，却是和声声慢一样，也让人深深感到黑暗社会对她的摧残。

龙榆生漱玉词叙论：吴衡照谓：“武陵春其作于祭湖州（明诚）以后欤？悲深婉笃，犹令人感伉俪之重。”（莲子居词话）友人傅东华君则称此词为易安避乱金华时作（万有文库本李清照）。傅君金华人，其说必当有据。

缪钺灵溪词说论李清照词：裴文中首先举出李煜虞美人（春花秋月何时了）词，然后又举出李清照武陵春词（略）。裴文认为，这两首词都是写国破家亡之感，但风格迥别。前者直泻，后者婉转；前者沉重，后者轻灵；前者粗犷（所谓粗服乱头），后者细柔（伤痛中仍不失其矜持）。婉转、轻灵、细柔，自是女性美。

案：裴文指裴斐所撰别是一家词文稿。

【附】

清 王士禛武陵春和漱玉词：昨日相逢歌扇底，偷赠玉搔头。画阁香浓郎且休。秋水簟文流。 送别殷勤杨柳岸，花雪满行舟。双桨凌风兰叶舟。又卷起、一江愁。

清 彭孙遹和漱玉词同阮亭作：柳亸莺娇蜂蝶闹，春色满枝头。暮雨朝云不肯休。遮莫太风流。 花满湘江波正绿，莫上木兰舟。若向湘江共舣舟。又添得、一般愁。





转调满庭芳

转调满庭芳¹





芳草池塘²，绿阴庭院，晚晴寒透窗纱。玉钩金鏁³，管是客来唦⁴。寂寞尊前席上，惟愁海角天涯⁵。能留否？酴釄落尽⁶，犹赖有梨花。 当年、曾胜赏⁷，生香薰袖⁸，活火分茶⁹。尽如龙骄马，流水轻车¹⁰。不怕风狂雨骤，恰才称，煮酒残花¹¹。如今也，不成怀抱，得似旧时那¹²？

【校记】

此词底本不载，据乐府雅词卷下录入，亦见汪本、沈本。赵本调作满庭芳，调下注云：“乐府雅词调作转调满庭芳。” 转调，钦定词谱卷十三释转调踏莎行云：“转调者，摊破句法，添入衬字，转换宫调，自成新声耳。”

〔玉钩〕各本雅词原缺，据四库本乐府雅词补。王本注：“惟此句‘玉钩金鏁’文义，与下句不甚连接，疑有错误，或馆臣臆补。”汪本、沈本、四印斋本、赵本亦缺此二字。

〔惟愁〕他本都作“惟□□”，王本注：“文津阁四库全书本乐府雅词作‘惟愁’，仍缺一字，疑非，故未补。”均案：据钦定词谱卷二十四，黄公度本调此句“长松偃蹇拏虬”，字数、平仄与此相同，可证不误。

〔梨花〕他本都作□□。王本注：“文津阁四库全书本乐府雅词作‘梨花’。按季节，酴釄花开在梨花之后。江南有二十四番花信风，酴釄亦在梨花之后，此处作‘梨花’不妥。”均案：据宋 程大昌演繁露卷一花信风，春分节三信：海棠，梨花，木兰；清明节三信：桐花，麦花，柳花；谷雨节三信：牡丹，酴釄，楝花。可证“梨花”早于“酴釄”两信，约一月有余，此处疑为“楝花”之误。

〔尽如龙〕他本皆作“□□龙”，此据文澜阁四库全书本。赵万里注云：“库本与律不合，盖馆臣臆改。”参见笺注¹。

〔残〕四印斋本注：“别作‘笺’。”均案：按句法，“笺”字是，因与“煮”字相等，皆以动宾结构组成“煮酒”“笺花”复合词。“残”字则不类。

【笺注】

¹黄本列为“建炎元年南渡以后之作”，并云：“系怀京 洛旧事之作。”均案：词云“寂寞尊前席上，惟愁海角天涯”，盖明诚逝世后，词人晚年孀居，席上客稀，故云寂寞也；甫自金华逃难归来，惊魂未定，故仍“惟愁海角天涯”也。因知此词当为绍兴中定居杭州时所作。

²芳草池塘：南朝 宋 谢灵运登池上楼诗：“池塘生春草，园柳变鸣禽。”案：钟嵘诗品卷中引谢氏家录云：“康乐（谢灵运）每对惠连，辄得佳语，后在永嘉西堂，思诗竟日不就。寤寐间忽见惠连，即成‘池塘生春草’。”此处当为下文“客来”作铺垫。

³玉钩：帘钩之美称。南唐 李璟摊破浣溪沙：“手卷真珠上玉钩，依前春恨锁重楼。” 金鏁，通金锁。五代 蜀 鹿虔扆临江仙：“金鏁重门荒院静，绮窗愁对秋空。”

⁴管是句：管是，宋时方言。诗词曲语辞汇释卷一：“管，犹准也；定也……曾觌醉落魄词：‘百般做处百厮惬。管是前生，曾负你冤业。’管是，准是也。”唦，语助辞，犹也、了。宋 黄庭坚丑奴儿：“傍人尽道，你敢又还，鬼那人唦。”金 董解元西厢记诸宫调：“管是妈妈使来唦。”今山东 章丘仍沿用此方言。

⁵寂寞二句：意谓金人不时南侵，杭州时局不稳，人将流离逃难。参见清平乐（年年雪里）笺注¹、³。

⁶酴釄：宋 张邦基墨庄漫录卷九：“酴釄花或作荼蘼，一名木香，有二品：一种花大而棘，长条而紫心者为酴釄；一品花小而繁，小枝而檀心者为木香。”酴釄晚开，故宋初王琪暮春游小园诗云：“开到酴釄花事了，丝丝天棘出莓墙。”苏轼杜沂游武昌以酴釄花菩萨泉见饷诗云：“酴釄不争春，寂寞开最晚。”

⁷当年句：指在汴京时期之游赏。

⁸生香：上等麝香。本草纲目：“麝香有三等：第一生香，名遗香，乃麝自剔出者。” 薰袖：指肘后带有香囊。三国 繁钦定情诗：“何以致叩叩，香囊悬肘后。”

⁹活火句：唐 赵璘因话录卷二：“（李约）天性惟嗜茶，能自煎，谓人曰：‘茶须缓火炙，活火煎。’活火谓炭火之焰者也。”宋 苏轼汲江煎茶诗：“活水还须活火烹，自临钓石取深清。”又试院煎茶诗云：“贵从活火发新泉。”分茶，见前山花子（病起萧萧两鬓华）笺注⁴。

¹⁰尽如二句：化用南唐 李煜望江南：“还似旧时游上苑，车如流水马如龙。”汉书 明德皇后纪：“前过濯龙门上，见外家问起居者，车如流水，马如游龙。”宋 司马光次韵复古春日五绝句之二形容北宋盛时景象云：“车如流水马如龙，花市相逢咽不通。”清照此处乃回忆汴京盛况。

¹¹煮酒残花：似应作“煮酒笺花”，谓对酒咏花也。煮酒，即温酒、烫酒。宋 真山民夜饮赵园诗：“风暖旗亭煮酒香，醉乡似悟是他乡。”笺花，于纸上写诗咏花。

¹²那：左传宣公二年华元云：“弃甲则那。”杜预注：“那，犹何也。”金 董解元西厢记诸宫调：“这妮子慌忙著甚那？”后青州、章丘一带成为方言语助辞，见章丘博物馆 宁荫棠浅谈李清照词的方言艺术。





永遇乐 元宵

永遇乐 元宵¹





落日熔金，暮云合璧，人在何处²？染柳烟浓，吹梅笛怨³，春意知几许。元宵佳节，融和天气，次第岂无风雨⁴。来相召，香车宝马，谢他酒朋诗侣。 中州盛日⁵，闺门多暇，记得偏重三五⁶。铺翠冠儿⁷，撚金雪柳⁸，簇带争济楚⁹。如今憔悴，风鬟霜鬓¹⁰，怕见夜间出去¹¹。不如向，帘儿底下，听人笑语。

【校记】

此词底本不载，据宋 赵闻礼阳春白雪卷二录入，调下无题，从张端义贵耳集卷上补。又见汪本、沈本、四印斋本。

〔烟浓〕贵耳集、清 俞正燮癸巳类稿 易安居士事辑引断句作“烟轻”。

〔如今〕贵耳集作“于今”。

〔霜鬓〕四印斋本作“雾髩”，非。

〔怕见夜间出去〕癸巳类稿作“怕向花间重去”，非。

【笺注】

¹此词当作于南渡以后。张端义贵耳集卷上谓“晚年赋元宵永遇乐词”，甚是。案：李清照 建炎间生活动荡不定，绍兴二年始赴杭州，绍兴四年冬十月，又避地金华，此一时期，皆“流宕无依”，恐无心情赋此词。逮至绍兴五年（一一三五）五十二岁后，始定居杭州，而时局又较安定。然考宋史 高宗纪五，绍兴“五年正月乙巳朔，日有食之。帝在平江府（今苏州）。金人去濠州”。“六年春正月辛未，蠲贫民户帖钱之半，无物产者悉除之”。“七年春正月癸亥朔，帝在平江，下诏移跸建康”。又高宗纪六：“八年春正月戊子朔，帝在建康。丙申，减临安府夏税折输钱。”“九年春正月壬午朔，帝在临安。丙戌，以金国通和，大赦。”综上所述，绍兴五年至八年正月间，高宗皆在外地，且经济穷困，杭州不可能歌舞升平，庆祝元宵。直到绍兴九年金国通和，始有欢度元宵之可能。时清照已届五十六岁。揆之张端义“南渡以来，常怀京 洛旧事，晚年赋元宵永遇乐词”之说，词当作于本年之元宵。

²落日三句：宋 廖世美好事近：“落日水熔金，天淡暮烟凝碧。”梁 江淹休上人怨别诗：“日暮碧云合，佳人殊未来。”词中“人在何处”，由此生出。此“人”当指已故之赵明诚。

³吹梅笛怨：乐府杂录：“笛者，羌乐也，古有梅花落曲。”李白与史郎中钦听黄鹤楼上吹笛诗：“黄鹤楼中吹玉笛，江城五月落梅花。”

⁴次第：诗词曲语辞汇释卷四：“次第，进展之辞，犹云接着也；转眼也……李清照永遇乐词：‘元宵佳节，融和天气，次第岂无风雨。’言转眼恐有风雨也。周密声声慢词：‘次第重阳近也，看黄花绿酒，也合迟留。’言转眼重阳近也。”

⁵中州：今河南省。“中州盛日”，指北宋汴京鼎盛时期。

⁶记得句：孟元老东京梦华录卷六元宵：“正月十五日元宵，大内前自岁前冬至后，开封府绞缚山棚，立木正对宣德楼，游人已集御街两廊下。奇术异能，歌舞百戏，鳞鳞相切，乐声嘈杂十余里。”“宣德楼上，皆垂黄缘帘，中一位，乃御座……宫嫔嬉笑之声，下闻于外。”“万姓皆露台下观看，乐人时引万岁山呼。”又吴自牧梦粱录卷一元宵：“正月十五日元宵节，乃上元天官赐福之辰。昨汴京大内前缚山棚，对宣德楼，悉以彩结。山沓上皆画群仙故事，左右以五色彩，结文殊、普贤跨狮子、白象，各手指内五道出水。其水用辘轳绞上灯棚高尖处，以木柜盛贮，逐时放下，如瀑布状。又以草缚成龙，用青幕遮草上，密置灯烛万盏，望之蜿蜒如双龙飞走之状。上（徽宗）御宣德楼观灯，有牌曰‘与民同乐’。万姓观瞻，皆称‘万岁’。”可见宋徽宗时，汴京如何“偏重三五”。

⁷铺翠冠儿：宋 吴自牧梦粱录卷一元宵：“（杭州）官巷口、苏家巷二十四家傀儡，衣装鲜丽，细旦戴花朵□肩、珠翠冠儿，腰肢纤袅，宛如妇人。”案：铺翠，当是以翠羽或翡翠装饰帽子。宋 李攸宋朝事实卷十三载太上皇帝绍兴二十七年手诏：“近外国所贡翠羽六百余只，可令焚之通衢，以示百姓。行法当自近始。自今后，宫中首饰衣服，并不许铺翠、销金。”

⁸撚金雪柳：宋 孟元老东京梦华录卷六正月十六日：“市人卖玉梅、夜蛾、蜂儿、雪柳、菩提叶、科头圆子、拍头焦。”宋 朱弁续骫骳说：“都下元宵观游之盛，前人或于歌词中道之……又妇女首饰，至此一新，髻鬓插，如蛾蝉蜂蝶、雪柳、玉梅、灯球，袅袅满头。”周密武林旧事卷二元夕：“元夕节物，妇人皆戴珠翠、闹蛾、玉梅、雪柳、菩提叶。”陈元靓岁时广记卷十一：“岁时杂记：‘都城仕女有插戴灯球灯笼，大如枣栗，加珠茸之类。又卖玉梅、雪梅、雪柳、菩提叶及蛾、蜂儿，皆缯、楮为之。’古词云：‘金铺翠，鹅毛巧。是工夫不少。闹蛾儿拣了蜂儿卖，卖雪柳，宫梅巧。’”可见南北宋元宵节妇女妆饰，大致相似。

⁹簇带句：簇带，宋时口语。带，通戴。周密武林旧事卷三都人避暑：“而茉莉为最盛，初出之时，其价甚穹，妇人簇戴，多至七插，所直数十券，不过供一饷之娱耳。”案：簇，丛聚貌。陈 沈炯为百官劝进陈武帝表：“丰露呈甘、卿云舒簇。”杜甫江畔独步寻花七绝之五：“桃花一簇开无主，可爱深红映浅红。”济楚，亦宋时口语，整洁、美丽之意。宋 王明清摭青杂说：“京师樊楼畔有一茶肆……器皿椅桌皆济楚。”宋 柳永木兰花：“心娘自小能歌舞，举意动容皆济楚。”周邦彦红窗迥：“有个人人，生得济楚。”曹组脱银袍：“济楚风光，升平时世。”则器物、容态、风光之整洁美好，皆可称为“济楚”。

¹⁰风鬟霜鬓：谓发已乱而鬓已白，此正晚年之形象。太平广记四一九载李朝威柳毅传：“见大王爱女牧羊于野，风鬟雨鬓，所不忍视。”苏轼题毛女真诗：“雾鬓风鬟木叶衣。”周邦彦减字木兰花：“风鬟雾鬓，便觉蓬莱三岛近。”

¹¹怕见：诗词曲语词汇释卷五：“见，犹得也；著也……李清照永遇乐词：‘如今憔悴，风鬟霜鬓，怕见夜间出去……’西厢三之二：‘不思量茶饭，怕见动弹。’凡云‘怕见’，犹云怕得或懒得也。”

【汇评】

宋 张端义贵耳集卷上：易安居士 李氏，赵明诚之妻，金石录亦笔削其间。南渡以来，常怀京 洛旧事。晚年赋元宵 永遇乐词云：“落日熔金，暮云合璧。”已自工致。至于“染柳烟轻，吹梅笛怨，春意知几许”，气象更好。后叠云：“于今憔悴，风鬟霜鬓，怕见夜间出去。”皆以寻常语度入音律。炼句精巧则易，平淡入调者难。

宋 刘辰翁须溪词卷二永遇乐小序：“余自乙亥上元诵李易安永遇乐，为之涕下。今三年矣，每闻此词，辄不自堪。遂依其声，又托之易安自喻。虽辞情不及，而悲苦过之。”词云：“璧月初晴，黛云远澹，春事谁主？禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。

宣和旧日，临安南渡，芳景犹自如故。缃帙流离，风鬟三五，能赋词最苦。江南无路，鄜州今夜，此苦又谁知否。空相对，残无寐，满村社鼓。”

又永遇乐小序：“余方痛海上元夕之习，邓中甫适和易安词至，遂以其事吊之。”词云：“灯舫华星，崖山碇口，官军围处。璧月辉圆，银花焰短，春事遽如许。麟洲清浅，鳌山流播，愁似汨罗夜雨。还知道，良辰美景，当时邺下仙侣。 而今无奈，元正元夕，把似月朝十五。小庙看灯，团街转鼓，总似添恻楚。传柑袖冷，吹藜漏尽，又见岁来岁去。空犹记，弓弯一句，似虞兮语。”

宋 张鉴拟姜白石传：柳屯田“晓风残月”，文洁而体清；李易安“落日”、“暮云”，虑周而藻密。综述性灵，敷写气象，盖骎骎乎大雅之林矣。

宋 张炎词源卷下节序：昔人咏节序，不惟不多，付之歌喉者，类是率俗，不过为应时纳祜之声耳。所谓清明“拆桐花烂漫”、端午“梅霖初歇”、七夕“炎光谢”，若律以词家调度，则皆未然。岂如美成解语花 赋元夕云：“风销焰蜡，露浥烘炉，花市光相射……”史邦卿东风第一枝赋立春云：“草脚愁苏，花心梦醒，鞭香拂散牛土……”黄钟 喜迁莺赋元夕云：“月波凝滴。望玉壶天近，了无尘隔……”如此等妙词颇多，不独措词精粹，又且见时序风物之盛、人家宴乐之同，则绝无歌者。至于李易安永遇乐云：“不如向，帘儿底下，听人笑语。”此词亦自不恶，而以俚词歌于坐花醉月之际，似乎击缶韶外，良可叹也！

案：“拆桐花烂漫”为柳永木兰花慢词句，“梅霖初歇”为黄裳喜迁莺词句，“炎光谢”为柳永二郎神词句。

明 杨慎词品卷二：辛稼轩词“泛菊杯深，吹梅角暖”，盖用李易安“染柳烟轻，吹梅笛怨”也。然稼轩改数字更工，不妨袭用。不然，岂盗狐白裘耶？

明古今词统卷十二徐士俊评：辛词“泛菊杯深，吹梅角暖”，与易安句法同。

案：“泛菊”二句，乃刘过柳梢青 送卢梅坡词句，杨慎、徐士俊作辛词误。

清 沈雄古今词话词品：李易安“被冷香销新梦觉，不许愁人不起”，又“于今憔悴，风鬟霜鬓，怕见夜间出去”，杨用修以为其寻常语度入音律，殊为自然。

清 永瑢等四库全书总目提要 集部：张端义贵耳集极推其元宵词永遇乐、秋词声声慢，以为闺阁有此文笔，殆为间气，良非虚美。虽篇帙无多，固不能不宝而存之，为词家一大宗矣。

吴梅词学通论第七章概论：大抵易安诸作，能疏俊而少沉著，即如永遇乐 元宵词，人咸谓绝佳。此事感怀京 洛，须有沉痛语方佳。词中如“如今憔悴，风鬟雾鬓，怕向花间重去”，固是佳语，而上下文皆不称。上云：“铺翠冠儿，撚金雪柳，簇带争济楚。”下云：“不如向，帘儿底下，听人笑语。”皆太质率，明者自能辨之。

唐圭璋词学论丛 读李清照词札记 爱国词篇：实则其永遇乐一词，亦富于爱国思想，后来刘辰翁读此词为之泪下，并依其声以清照自喻，可见其感人之深，而二人痛心亡国，怀念故都，先后亦如出一辙。

又：上片写首都临安之元宵现实，景色好，天气好，倾城赏灯，盛极一时，而己则暗伤亡国，无心往观。下片回忆当年汴都之元宵盛况，妇女多浓妆艳饰，出门观灯……而己亦首如飞蓬，无心梳洗，再逢元宵佳节，更不思夜出赏灯，正是“良辰美景奈何天，赏心乐事谁家院”。最后，从听人笑语，反映一己之孤独悲哀，默默无言，吞声饮泣，实甚于放声痛哭。

龙榆生漱玉词叙论：集中最为世人传诵之作，又有声声慢……永遇乐……张端义谓：“易安南渡以来，常怀京 洛旧事……妇人中有此文笔，殆间气也。”（贵耳集）端义南宋人，所言如此，足见易安晚年词境之超绝矣。

缪钺灵溪词说 论李清照词：裴斐同志寄示所撰别是一家词的文稿中……又举出辛弃疾青玉案（东风夜放花千树）词，然后举出李清照永遇乐词（略）。两相对照，裴文认为，这两首词均写元宵，但从整体结构、用辞遣句和情调上看，则有霄壤之别。稼轩词豪，易安词悲，情调自不同。易安之词，情实激越，而妙在不著一字，含蓄委婉，全用铺叙，此亦足见女性之细。





怨王孙

怨王孙¹





梦断漏悄²，愁浓酒恼。宝枕生寒，翠屏向晓。门外谁扫残红？夜来风³。 玉箫声断人何处⁴？春又去，忍把归期负。此情此恨此际，拟托行云，问东君⁵。

【校记】

又见汪本、沈本。草堂诗余正集卷一、草堂诗余隽卷二、花草粹编卷五、古今词统卷七、崇祯历城县志卷十五并题作“春暮”。郭巩诗余谱式题作“春景”。赵本、王本列入存疑之作。赵云：“案上二阕（指此首及以下“帝里春晚”一首）诗词杂俎本漱玉词收之，殆与类编草堂诗余同出一源。前一阕至正本草堂诗余前集上引与如梦令、武陵春二词衔接，类编本以为李作，失之。后一阕至正本不收，见类编本，未详所出。”王本按：“前一首杨金本草堂诗余前集卷下作无名氏词；后一首杨金本草堂诗余同卷作秦少游词，并无题。类编草堂诗余并以为李清照作，不可据。”

均案：宋本秦观淮海居士长短句无此调“帝里春晚”一首。钦定词谱卷十一河传 又一体调，下注云：“又按漱玉词，李词别首……前段第一、二句‘梦断漏悄，愁浓酒恼’，‘漏’字、‘酒’字俱仄声。后段第一、二句‘玉箫声断人何处，春又去’，‘又’字亦仄声，与诸家异。”又万树词律卷六张元幹怨王孙词末注云：“‘院’字必仄，谱注‘可平’，大谬。观芦川（张元幹）、易安诸作可见。‘红潮’至‘重门’，易安作上六下四，不拘。”据以上二证，本首以易安作为宜。

〔夜来〕历城县志作“落花”。

〔归期〕四印斋本陈钟秀草堂诗余作“佳期”。历城县志此句作“空把流年负”。

【笺注】

¹此词云：“玉箫声断人何处，春又去”，与永遇乐“人在何处？染柳烟浓，吹梅笛怨，春意知几许”相似，皆含悼亡之意。盖作于赵明诚卒后某年暮春。参见孤雁儿笺注⁶。

²漏悄：漏声寂静。漏，古计时器。说文：“以铜（壶）受水，昼夜百刻。”汉书哀帝纪建平二年诏：“漏刻以百二十为度。”注：“旧漏，昼夜共百刻，今增其二十。”

³夜来：诗词曲语辞汇释卷六：“夜来，犹云昨日也；昨夜亦同。贺铸浣溪沙词：‘笑撚粉香归绣户，半垂罗障护窗纱。东风寒似夜来些。’言东风较昨日寒也。”此谓昨夜。

⁴玉箫声断：谓吹箫人已去。旧题列仙传云：“萧史者，秦穆公时人也，善吹箫，能致孔雀、白鹤于庭。穆公有女字弄玉，好之。公遂以女妻焉。日教弄玉作凤鸣。居数年，吹似凤声，凤凰来止其屋。公为作凤台，夫妇止其上，不下数年。一日，皆随凤凰飞去。故秦人作为凤女祠于雍，宫中时有箫声而已。”后世多以吹箫人借喻夫婿。

⁵东君：春神。唐 成彦雄柳枝词之三：“东君爱惜与先春，草泽无人处也新。”

【汇评】

明 茅暎词的卷二：此词稍平，然终无伧父气。

明 李攀龙草堂诗余隽卷二眉批：风扫残红，何等空寂！ 一结无限情恨，犹有意味。 评语：写情写景，俱形容春暮时光，词意俱到。

明 董其昌便读草堂诗余卷三：此词形容春暮，语意俱到。

明 李廷机草堂诗余评林卷一：形容春暮，情词俱到。以风扫残红，妙在此句。

明 潘游龙古今诗余醉卷二：选诗“落尽万株红，无人系晚风”，愁。换韵之妙，无逾此调。

明 沈际飞草堂诗余正集卷一：通篇四换韵，有兔起鹘落之致。 “春又去”，接递妙。

【附】

清 王士禛怨王孙和漱玉词：画阁清悄，情思懊恼。旅雁生秋，哀蛩饯晓。叶底渐减蕉红，怯西风。 莺花步步郎行处。将梦去，欢忍侬相负。楼头望断千里，思化鬊云，远随君。

清 彭孙遹和易安同阮亭：银箭声悄，金屏思恼。香梦和云，流莺弄晓。一树树海棠红，不禁风。 风狂雨骤伤心处。花落去，秾艳空辜负。登楼一望天际，目尽南云，镇思君。





山花子

山花子¹





揉破黄金万点明²，剪成碧玉叶层层³。风度精神如彦辅⁴，太鲜明。 梅蕊重重何俗甚，丁香千结苦粗生⁵。熏透愁人千里梦，却无情。

【校记】

录自底本，又见花草粹编卷四、四印斋本补遗。

〔万点明〕赵本、王本作“万点轻”。王本注云：“四印斋本漱玉词作‘明’，注：‘一作轻。’按上半阕末句已押‘明’字，此句不应重押，‘轻’字是。”以上各本调名俱作摊破浣溪沙。

〔太鲜明〕四印斋本“太”下注：“别作‘大’。”赵本作“大”。

【笺注】

¹此词咏丹桂（金桂），盖作于南渡以后，故歇拍云“熏透愁人千里梦，却无情”。案建炎年间，易安生活动荡不定，此词较闲雅，虽亦思乡，然不如建炎时激烈，当作于绍兴中定居杭州时。因系于绍兴十年（一一四〇）前后。

²揉破黄金：喻初绽之金色桂花。

³碧玉：喻树叶。化用唐 贺知章咏柳诗：“碧玉妆成一树高，万条垂下绿丝绦。不知细叶谁裁出，二月春风似剪刀。”此喻桂叶。

⁴彦辅：晋 乐广，字彦辅。晋书本传云：“广时八岁，玄（夏侯玄）常见广在路，因呼与语，还谓方（乐方，广父）曰：‘向见广神姿朗彻，当为名士。’……性冲约，有远识，寡嗜欲，与物无竞……广与王衍俱宅心事外，名重于时。故天下言风流者，谓王乐称首焉。”此以名士喻桂花风度之高洁清朗，然世说新语 品藻云：“刘令言始入洛，见诸名士而叹曰：‘王夷甫太解明，乐彦辅我所敬……’”解明，晋书 刘隗传作“鲜明”。此处将评王夷甫（衍）语移用于乐彦辅，盖化用二典。

⁵丁香千结：指紫丁香花蕊。唐 李商隐代赠诗：“芭蕉不展丁香结，同向春风各自愁。”花间集毛文锡更漏子：“偏怨别，是芳节，庭下丁香千结。” 苦粗生，苦于粗糙。生，语助辞。宋 欧阳修六一诗话：“李白戏杜甫云：‘借问别来太瘦生，总为从前作诗苦。’‘太瘦生’，唐人语也，至今犹以‘生’为语助，如‘作么生’、‘何似生’之类是也。”





声声慢

声声慢¹





寻寻觅觅，冷冷清清，凄凄惨惨戚戚。乍暖还寒时候，最难将息²。三杯两盏淡酒，怎敌他、晚来风力。雁过也，正伤心，却是旧时相识³。 满地黄花堆积⁴，憔悴损，如今有谁忺摘⁵？守著窗儿，独自怎生得黑⁶。梧桐更兼细雨，到黄昏、点点滴滴。这次第⁷、怎一个愁字了得⁸！

【校记】

又见汪本、沈本，皆题作“秋情”。古今词统卷十二题作“秋闺”。碎金词谱卷二题作“秋词”。

〔最难〕花草粹编、词林万选、碎金词谱、赵本等俱作“正难”。

〔两盏〕花草粹编作“两杯”。

〔晚来〕草堂诗余别集作“晓来”，注：“一作晚。”词综、诗词杂俎本并作“晓来”。

〔风力〕尧山堂外纪、花草粹编、汪本、四印斋本、赵本、王本并作“风急”。

〔正伤心〕花草粹编作“纵伤心”。

〔忺摘〕草堂诗余别集、汪本、四印斋本、赵本并作“堪摘”。

〔守著〕贵耳集卷上、癸巳类稿卷十五引断句作“守定”。

〔独自〕俞平伯唐宋词选释中卷以之属上，注云：“在‘独自’下分逗，意较好，从张氏词选。倒装句法，犹言独自守著窗儿。”均案：钦定词谱卷二十七此调以晁补之、吴文英、王沂孙平韵词为正体，仄韵者以清照此词为“又一体”，“守著窗儿”下注云：“句”，“独自怎生得黑”下注云：“韵。”可见不宜于“独自”下逗断。

【笺注】

¹黄本卷三编年云：“此词当作于建炎三年秋，是年八月十八日赵明诚卒，系悼亡之词。”均案：清照悼亡之作，应为孤雁儿，词云：“吹箫人去玉楼空，肠断与谁同倚。一枝折得，人间天上，没个人堪寄。”乃写新寡之伤痛。黄大舆梅苑于本年冬编成，中收此词，可作佐证。而此首所作时间应更晚。起云“寻寻觅觅，冷冷清清”，盖云室内空无一物，此必在绍兴十六年（一一四六）前后。在建炎三、四年金人南侵中，清照古器物一部分运往洪州，不久损失；绍兴元年卜居越州土民钟氏宅又被窃一部分。故至晚年流荡无依，家徒四壁，遂有此深愁惨痛发之于词。考曾慥于绍兴十六年编乐府雅词成，中收清照词二十三首而未及此词。可见尚未写出、或写出不久而流播未广。否则如此精品，恐无遗珠之憾。因系此词于绍兴十七年。

²将息：唐 宋时俗语。诗词曲语辞汇释卷六：“将息，保重身体之义。有用之于普通问候者。王建寄刘蕡问疾诗：‘年少病多应为酒，谁家将息过新春。’谁家将息，犹云如何保重也。杨万里寄题永新昊天观贺知官方外轩诗：‘若见君家两仙伯，为侬寄声好将息。’好将息，犹云善自保重也。”此自谓最难安息、休养。

³雁过也三句：古人不仅常以鸿雁代指传递信息之使者，亦且作为故乡之象征。唐 赵嘏寒塘诗：“乡心正无限，一雁过南楼。”宋 毛滂浣溪沙：“雁过故人无信息，酒醒残梦寄凄凉。”朱敦儒临江仙（直自凤凰城破后）：“年年看塞雁，一十四番回。”故知清照此处亦写思乡之情。

⁴黄花：礼记 月令：“鞠有黄华。”此指菊花。

⁵忺摘：犹言想摘。方言：“青 齐呼意所欲为忺。”

⁶怎生：如何、怎样。宋时口语。柳永甘州令：“卖花巷陌，放灯台榭。好时节，怎生轻舍？”草堂诗余前集上欧阳永叔瑞鹤仙春情：“问因循过了青春，怎生意稳？”

⁷这次第：诗词曲语辞汇释卷四：“次第，况状之辞，犹云状态也……李清照声声慢词（略），这次第，犹云这情形或这光景也。”

⁸了得：济南 章丘方言，意为了结。

【汇评】

宋 张端义贵耳集：炼句精巧则易，平淡入调者难，且秋词 声声慢“寻寻觅觅，冷冷清清，凄凄惨惨戚戚”，此乃公孙大娘舞剑手。本朝非无能词之士，未曾有一下十四叠字者，用文选诸赋格。后叠又云“梧桐更兼细雨，到黄昏、点点滴滴”，又使叠字，俱无斧凿痕。更有一奇字云“守定窗儿，独自怎生得黑”，“黑”字不许第二人押。妇人中有此文笔，殆间气也。有易安文集。

宋 罗大经鹤林玉露乙编卷之六：诗有一句叠三字者，如吴融秋树诗云：“一声南雁已先红，摵摵凄凄叶叶同。”有一句连三字者，如刘驾云：“树树树梢啼晓莺，夜夜夜深闻子规。”有两句连三字者，如白乐天云“新诗十三轴，轴轴金玉声”是也。有三联叠字者，如古诗云“青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手”是也。有七联叠字者，昌黎南山诗云“延延离又属，夬夬判还遘。喁喁鱼闯萍，落落月经宿。訚訚树墙垣，架库厩。参参削剑戟，焕焕衔莹琇。敷敷花披萼，屋摧霤。悠悠舒而安，兀兀狂以狃。超超出犹奔，蠢蠢骇不懋”是也。近时李易安词云：“寻寻觅觅，冷冷清清，凄凄惨惨戚戚。”起头连叠七字，以一妇人，乃能创意出奇如此。

宋 陈世荣随隐漫录：庚申均案：理宗景定元年。八月，太子请两殿幸本宫清霁亭赏芙蓉、木犀。韶部头陈盼儿捧牙板歌“寻寻觅觅”一句，上曰：“愁闷之词，非所宜听。”顾太子曰：“可令陈藏一撰一即景，撰快活声声慢。”先臣再拜承命，五进酒而成。二进酒，数十人已群讴矣。天颜大悦，于本宫官属支赐外，特赐百匹两。词曰：“澄空初霁，暑退银塘，冰壶雁程寥寞。天阙清芬，何事早飘岩壑？花神更裁丽质，涨红波、一奁梳掠。凉影里，算素娥仙队，似曾相约。闲把两花商略。开时候、羞趁观桃阶药。绿幕黄帘，好顿胆瓶儿著。年年粟金万斛。拒严霜，绵丝团幄。秋富贵，又何妨，与民同乐。”

明 杨慎词品卷二：宋人中填词，李易安亦称冠绝。使在衣冠，当与秦七、黄九争雄，不独雄于闺阁也。其词名漱玉集，寻之未得。声声慢一词，最为婉妙。其词云……山谷所谓以故为新，以俗为雅者，易安先得之矣。

明 茅暎词的卷四：（起首）连用十四叠字，后又四叠字，情景婉绝，真是绝唱！后人效颦，便觉不妥。

明 吴承恩：易安此词首起十四叠字，超然笔墨蹊径之外，岂特闺帏，士林中不多见也。见钞本花草新编卷四。

明古今词统卷十二徐士俊评：才一斛，愁千斛，虽六斛明珠，何以易之！

清 徐釚词苑丛谈卷三：李清照声声慢 秋闺词云：“寻寻觅觅，冷冷清清，凄凄惨惨戚戚。”首句连下十四个叠字，真如大珠小珠落玉盘也！

清 刘体仁七颂堂词绎：柳七最尖颖，时有俳狎，故子瞻以是呵少游。若山谷亦不免，如“我不合太就”，下此则蒜酪体也。惟易安居士“最难将息”、“怎一个愁字”，深稳妙雅，不落蒜酪，亦不落绝句，真此道本色当行第一人也！

清 沈谦填词杂说：予少时和唐 宋词三百阕，独不敢次“寻寻觅觅”一篇，恐为妇人所笑。

清 彭孙遹金粟词话：李易安“被冷香消新梦觉，不许愁人不起”，“守著窗儿，独自怎生得黑”，皆用浅俗之语，发清新之思，词意并工，闺情绝调。（又见邹祗谟远志斋词衷）

清 沈雄古今词话 词品卷下：“守著窗儿，独自怎生得黑”，又“梧桐更兼细雨，到黄昏、点点滴滴”，正词家所谓以易为险，以故为新者，易安先得之矣。

又：易安词“守著窗儿，独自怎生得黑”、幼安词“马上琵琶关塞黑”，张端义贵耳集云：此“黑”字不许第二人押。

清 万树词律卷十声声慢：用仄韵，从来此体皆收易安所作，盖其遒逸之气，如生龙活虎，非描塑可拟。其用字奇横而不妨音律，故卓绝千古。人皆不及其才而故学其笔，则未免类狗矣。观其用上声入声，如惨字、戚字、盏字、点字、滴字等，原可作平，故能谐协，非可泛用仄字而以去声填入也。其前结“正伤心，却是旧时相识”，于心字豆句，然于上五下四者原不拗，所谓此九字一气贯下也。后段第二、三句“憔悴损，如今有谁忺摘”，句法亦然。如高词应以“最得意”为豆，然作者于“输他往”句，亦不妨也。今恐人因易安词高难学，故录竹屋此篇。

杜文澜按：李易安此调起三句云：“寻寻觅觅，冷冷清清，凄凄惨惨戚戚”，连叠七字，故万氏谓“用字奇横，非描塑可拟”。

案：高词指高观国声声慢，竹屋乃其号。

清 陆昶历朝名媛诗词卷十一：其声声慢一阕，张正夫称为公孙大娘舞剑器手，以其连下十四叠字也。此却不是难处，因调名声声慢，而刻意播弄之耳。其佳处，后又下“点点滴滴”四字，与前照映有法，不是草草落句。玩其笔力，本自矫拔，词家少有，庶几苏 辛之亚。

清 张德瀛词征：李易安声声慢词起云：“寻寻觅觅，冷冷清清，凄凄惨惨戚戚。”句法奇创。乔梦符天净沙曾效其体。又葛常之“袅袅水芝红”词，句皆叠字，如唐人之宛转曲。世谓其源出于“青青河畔草”一诗。然屈原九章 悲回风及无量寿经“行行相值”六语，又为葛词之祖。

案：葛常之名立方，引词乃卜算子。“青青河畔草”，乃古诗十九首之一。

清 梁绍壬两般秋雨庵随笔卷二：诗有一句叠三字者，吴融秋树诗“一声南雁已先红，摵摵凄凄叶叶同”是也。有一句连三字者，刘驾诗“树树树梢闻晓莺”、“夜夜夜深闻子规”是也。有两句连三字者，白乐天诗“新诗三十轴，轴轴金石声”是也。有一句叠四字者，古诗“行行重行行”、木兰诗“唧唧复唧唧”是也。有两句互叠字者，“年年岁岁花常发，岁岁年年人不同”是也。有三联叠字者，古诗“青青河畔草”六句是也。有七联叠字者，昌黎南山诗“延延离又续”十四句是也。至李易安词“寻寻觅觅，冷冷清清，凄凄惨惨戚戚”，连下十四叠字，则出奇制胜，匪夷所思矣。

案：梁说多出自罗大经鹤林玉露而稍加变易。

清 王又华古今词论引毛稚黄云：晚唐诗人好用叠字，义山尤甚，殊不见佳，如：“回肠九叠后，犹有剩回肠。”“地宽楼已迥，人更迥于楼。”“行到巴西觅谯秀，巴西唯是有寒芜。”至于三叠者，“望喜楼中忆阆州，若到阆州还赴海，阆州应更有高楼”之类。又如菊诗：“暗暗淡淡紫，融融洽洽黄。”亦不佳。李清照声声慢 秋情词起法似本乎此，乃有出蓝之奇。盖此等语自宜于填词家耳。

又引掞天词序：张祖望曰：词虽小道，第一要辨雅俗。结构天成，而中有艳语、隽语、奇语、苦语、痴语、没要紧语，如巧匠运斤，毫无痕迹，方为妙手……“这次第、怎一个愁字了得”，没要紧语也。

又：秦楼月，仄韵调也，孙夫人以平声作之；声声慢，平韵调也，李易安以仄声作之。岂二调原皆可平可仄？抑二妇故欲见别逞奇，实非法邪？然此二词，乃更俱称绝唱者，又何也？

清 孙致弥词鹄：须戒重叠，字面前后相犯，虽绝妙好词，毕竟不妥，万不得已用之。如李易安声声慢，叠用三“怎”字，虽曰读者全然不觉，究竟敲打出来，终成白璧微瑕。况未能尽如易安之善运用，慎之是也。

清 邓廷桢双砚斋词话：清照为赵德甫室，即著金石录者，乐府擅长，一时无二。声声慢一阕，纯作变徵之音，发端连用十四叠字，直是前无古人！后阕云：“守着窗儿，独自怎生得黑？”押“黑”字尤为险绝。闺襜得此，可称才难。

清 孙原湘评张寿林辑本漱玉词 声声慢：易安居士，千古绝调，当是德父亡后，无聊凄怨之作。

清四库全书总目提要：清照以一妇人，而词格乃抗轶周柳。张端义贵耳集极推其元宵词永遇乐、秋词 声声慢，以为闺阁有此文笔，殆为间气，良非虚美。

清 周济宋四家词选 序论：双声叠韵字要著意布置，有宜双不宜叠，宜叠不宜双处。重字则既双且叠，尤宜斟酌。如李易安之“凄凄惨惨戚戚”，三叠韵，六双声，是锻炼出来，非偶然拈得也。

清 许昂霄词综偶评：此词颇带伧气，而昔人极口称之，殊不可解。

清 周之琦晚香室词录：其“寻寻觅觅”一首，鹤林玉露及贵耳集皆盛称之，惟海盐 许蒿庐谓其颇带伧气，可谓知言。

清 陆以湉冷庐杂识卷五：李易安声声慢词：“寻寻觅觅，冷冷清清，凄凄惨惨戚戚。”昔人称其造句新警。其源盖出于尔雅 释训篇，篇中自“明明”至“秩秩”，叠句凡一百四十四。“殷殷茕茕”一段，连叠十字。此千古创格，亦绝世奇文也。

又卷六：李易安词“寻寻觅觅，冷冷清清，凄凄惨惨戚戚”，乔梦符效之，作天净沙词云“莺莺燕燕春春，花花柳柳真真，事事风风韵韵，娇娇嫩嫩，停停当当人人”，叠字又增其半，然不若李之自然妥帖。大抵前人杰出之作，后人学之，鲜有能并美者。

清 陆鎣问花楼词话：叠字之法最古，义山犹喜用之，然如菊诗“暗暗淡淡紫，融融洽洽黄”，转成笑柄。宋人中，易安居士善用此法。其声声慢一词，顿挫凄绝。词曰：“寻寻觅觅，冷冷清清，凄凄惨惨戚戚。乍暖还寒时候，最难将息。”又云：“梧桐更兼细雨，到黄昏、点点滴滴。”二阕共十余个叠字，而气机流动，前无古人，后无来者，可为词家叠韵之法。

清 陈廷焯云韶集卷十：叠字体，后人效之者甚多，且有增至二十余叠者，才气虽佳，终著痕迹，视易安风格远矣。 “黑”字警，后幅一片神行，愈唱愈妙。

又白雨斋词话卷七“寻寻觅觅，冷冷清清，凄凄惨惨戚戚”，易安隽句也（并非高调）。“莺莺燕燕春春，花花柳柳真真，事事风风韵韵，娇娇嫩嫩（四字尤不堪），停停当当人人。”乔梦符效之，丑态百出矣。然如双卿凤凰台上忆吹箫一阕，叠至四五十字，而运以变化，不见痕迹，长袖善舞，孰谓今人不如古人？

案：双卿姓贺，江苏 金坛农家妇，见清 史震林西青散记。

同上：易安声声慢词，张正夫云：“此乃公孙大娘舞剑〔器〕手。本朝非无能文之士，未曾有一下十四叠字者……妇人有此词笔，殆间气也。”此论甚陋。十四叠字，不过造语奇隽耳。词境深浅，殊不在此。执是以论词，不免魔障。

又词则 大雅集卷四：造句甚奇，并非高调。后人效颦，叠字又增其半，丑态百出矣。 后半阕愈唱愈妙。结句亦峭甚。

清 王闿运湘绮楼词选前编：亦是女郎语。诸家赏其七叠，亦以初见故新，效之则可欧。 “黑”韵却新，再添何字。

清 梁启超中国韵文里头所表现的情感：这首词写从早到晚一天的实感。那种茕独凄惶的景况，非本人不能领略；所以一字一泪，都是咬着牙根咽下。

梁令娴艺蘅馆词选乙卷：家大人云：“此词最得咽字诀，清真不及也。”

案：家大人，指乃父梁启超。

梁启勋词学：此词见漱玉集，无题。然望文知是写一天之实感，一种茕独凄惶之景况，动人魂魄。

冒广生疚斋词论 论平仄须重遍尾：近日曲家，遇双声叠韵，如“局促”、“淅沥”等字，均视为畏途。若如李易安之声声慢词，连用十四叠字，惟元人杂剧之九转货郎儿有之。后来长生殿弹词一折，摹仿其调，他词无有也。

吴梅词学通论第七章概论二：其声声慢一首，尤为罗大经、张端义所激赏。其实此词收二语，颇有伧气，非易安集中最胜者。

龙榆生词学十讲：这里面不曾使用一个典故，不曾抹上一点粉泽，只是一个历尽风霜、感怀今昔的女词人，把从早到晚所感受到的“忽忽如有所失”的怅惘情怀如实地描绘出来。看来都只寻常言语，却使后人惊其“遒逸之气，如生龙活虎”，能“创意出奇”，达到语言艺术的最高峰。这和李煜的后期作品确有异曲同工之妙，也只是由于情真语真，结合得恰如其分而已。

唐圭璋读李清照词札记：案：此词上片既言“晚来”，下片如何可言“到黄昏”雨滴梧桐，前后言语重复，殊不可解。若作“晓来”，自朝至暮，整日凝愁，文从字顺，豁然贯通。

又论李清照的后期词：有名的声声慢，是清照后期词作中的杰作。在这里，作者以精炼的语言，概括而集中地反映了南渡以后她自己的生活特征和精神面貌。在短短九十七字中，她运用了惊人的描写手腕，展示出自己曲折复杂的内心世界。虽然哀愁满目，调子凄苦，但无一处不是她饱经忧患后的低沉的倾诉，无一处不是她历尽折磨后的忧叹。

夏承焘李清照词的艺术特色：但她却有一个特点，是多用双声叠韵字；举声声慢一首为例，用舌声的共十五字，用齿声的四十二字，全词九十七字，而这两声却多至五十七字，占半数以上。尤其是末了几句：“梧桐更兼细雨，到黄昏，点点滴滴，这次第、怎一个愁字了得！”二十多个字里舌齿两声交相重叠，这应是有意用啮齿叮咛的口吻，写自己忧郁惝恍的心情……宋人只惊奇它开头敢用十四个重叠字，还不曾注意到它全首声调的美妙。（此条又见其唐宋词字声之演变一文，更详。见唐宋词论丛八十三页）

刘永济唐五代两宋词简析：一个愁字不能了，故有十四叠字，十四个叠字不能了，故有全首。总由生活痛苦，不得不吐而出之，绝非无此生活而凭空想写作可比也。

缪钺灵溪词说 论李清照词：这是一首千古传诵、极受称赞的杰作，最足以见出李清照创辟的才能。其主要表现在两个方面：一是善用叠字；二是能以寻常语度入音律。

薛砺若宋词通论：其笔力之遒健，描写之深入，境界之逼真，情绪之迫切紧张，均充分的现出，绝不类一个妇女的手笔，入手连用十四叠字，即已险奇，而收句复又运用两叠，却用来妙语天成，毫无堆滞粉饰之迹。

台湾 余光中诗与音乐的艺术关系：我还想文字本身的艺术性。李清照写她迟暮的词“寻寻觅觅，冷冷清清，凄凄惨惨戚戚”，写得再好也不见得比乐器演奏更好听，但是它的可贵在于这几个字不但有意义在，在这样的意义之下能出现这样的音调来切合心境是非常难得。

【附】

清 王士禛声声慢和漱玉词：蛛迷楚馆，雁去秦楼，情怀不禁惨戚。带雨寒蛩，窗外似闻叹息。锦衾斗帐人远，枉怨它、西风寒急。更漏尽，梦难成，毕竟此情谁识。

画尺宝奁尘积。冷落尽，枝上残红如摘。倦枕鬟松，空似鸦翎剪黑。裴回那成好梦，但鲛人、只有泪滴。恁打算、那人去，怎是少得。





补遗





忆王孙

忆王孙¹





湖上风来波浩渺。秋已暮、红稀香少。水光山色与人亲，说不尽、无穷好²。 莲子已成荷叶老。清露洗、花汀草。眠沙鸥鹭不回头，似也恨、人归早。

【校记】

此词底本未收，钦定词谱卷二以秦观（实为李重元）单调忆王孙为正体，而以此首作又一体，注云：“双调，五十四字，前后段各四句，三仄韵。”并引复雅歌词作无名氏词。王仲闻云：“复雅歌词久无传本，词谱殆从花草粹编转引。碎金词谱卷二亦作无名氏词。”初，疑不能决，故初版未收。今查诸本及有关载籍，仍作李清照词，并据乐府雅词卷下录入。沈瑾钞本、四印斋本、历代诗余卷二十九、天籁轩词选卷五、三李词、赵万里、王仲闻本等俱收之。花草粹编、历代诗余调下题作“赏荷”。

〔湖上句〕花草粹编注：“首句复雅歌词作‘云锁重楼帘幕晓’。”

〔红稀香少〕乐府雅词、沈瑾本、四印斋本无“香”字，他本皆有。案；此为双调，前后段字数、平仄应相同，当有“香”字。此据历代诗余补。

〔清露洗〕词学丛书本乐府雅词“清”作“青”，非。

〔似也〕花草粹编作“似应也”，当衍一字；历代诗余、天籁轩词选作“应也”，词谱作“似应”。

【笺注】

¹陈祖美中国诗苑英华 李清照卷云：“此首之写作时空及素材来源，均同前首。”前首指如梦令（尝记溪亭日暮），陈注云：“此词当是作者结婚前后居汴京时，追忆故乡往事而写成的……细审作者行实，此词遂可系于她十六岁（宋哲宗 元符二年，公元一〇九九年）之时，是时她初到汴京，此词亦当是她的处女之作。”可备一说。然二词并非作于同时，亦非同咏一地。此词所写，盖为词人故乡章邱县内绣江景物，疑为十六岁后由京返里时所作。

谨案：金 元好问遗山集卷五载有泛舟大明湖待杜子不至一诗，为便于论证，全引如下：“长白山前绣江水，展放荷花三十里。看山水底山更佳，一堆苍烟收不起。山从阳丘西来青一湾，天公掷下半玉环。大明湖上一杯酒，昨日绣江眉睫间。晚凉一棹东城渡，水暗荷深若无路。江妃不惜水芝香，狼藉秋风与秋露。兰襟郁郁散芳泽，罗袜盈盈见微步。晚晴一赋画不成，枉著风标夸白鹭。我时骖鸾追散仙，但见金支翠蕤相后先。眼花耳热不称意，高唱吴歌叩两舷。唤取樊川摇醉笔，风流聊与付他年。”清 道光章邱县志卷十三艺文志将此诗前四句收入，并题作绣江。细玩元氏诗，原题虽作泛舟大明湖，然诗中仅“大明湖上一杯酒”一句咏及大明湖，接着便云“昨日绣江眉睫间”。揣摩全篇诗意，似以咏绣江为主，或泛舟大明湖时忆及昨日绣江之游。诗中“晚凉一棹东城渡，水暗荷深若无路”，以及“狼藉秋风与秋露”、“枉著风标夸白鹭”诸句，与清照此词所写情景颇相似。元好问曾于金哀宗 天兴四年（宋理宗 端平二年，公元一二三五年）作济南行记，云乙未（一二三五）秋七月，在济南一带游历二十日，“此游至爆流（即趵突泉）者六七、宿灵泉庵者三、泛大明湖者再，遂东入水栅。栅之水发源长白山下，周围三四十里。府参佐张子钧、张飞卿觞予绣江亭，漾舟荷花中十余里，乐府皆京国之旧，剧谈豪饮，抵暮乃罢，留五日而还”。可见元氏在绣江盘桓五日，曾泛舟“荷花中十余里”。济南行记与泛舟大明湖诗所写正同。又章邱县志卷四古迹云：“金 元好问与张子钧、张飞卿觞于绣江亭。”亦可证元氏曾至绣江。其时上距李清照游湖一百三十年左右，风景不殊，故清照此词云“莲子已成荷叶老”，仅时代有别而已。综上所述，此词似以咏绣江之游为宜。

²水光二句：水光，指水文如绣的绣江；山色，指县治东之长白山。案：世说新语 言语云：“简文入华林园，顾谓左右曰：‘会心处不必在远，翳然林水，便自有濠 濮间想也，觉鸟兽禽鱼自来亲人。’”此处化用其意，歇拍则反其意而以诙谐出之。李白独坐敬亭山诗云：“相看两不厌，只有敬亭山。”辛弃疾贺新郎（甚矣吾衰矣）云：“我见青山多妩媚，料青山、见我应如是。”皆以拟人化移情手法，写自然景物与人和谐相处之情趣，而清照则较为明白晓畅，并露出少女天真之意态。





春光好

春光好¹





看看腊尽春回²。信息到、江南早梅³。昨夜前村深雪里，一朵先开⁴。 盈盈玉蕊如裁⁵。更风清、细香暗来。空使行人肠欲断⁶，驻马徘徊。

【校记】

此词据北京图书馆藏永乐大典二千八百零八卷“八灰 早梅”第十二页录入，词前署“李易安词春光好”，墨色橘红。宋 黄大舆梅苑卷九李易安清平乐（年年雪里）之下第三首为本词，不著撰人。故钦定词谱卷三据梅苑作无名氏。全宋词亦据以列入存目词，注云：“永乐大典卷二千八百零八梅字韵。无名氏作，见梅苑卷九。”似不可从，说见再版后记。

〔信息〕梅苑作“消息”。

〔先开〕梅苑作“花开”。

〔风清细香〕梅苑误作“风细清香”。

【笺注】

¹依结句“空使行人肠欲断，驻马徘徊”词意，此阕似作于建炎四年（一一三〇）追随高宗辗转浙东之际，参见本书年谱。

²腊尽春回：据宋史 高宗纪，建炎四年春正月甲辰朔，御舟碇海中；二月丙子，金人自明州退还临安；庚寅，帝次温州：正值腊尽春回之际。是时清照一路追随行朝，途中当见早梅已开。

³江南早梅：范成大范村梅谱：“早梅花胜直脚梅，吴中春晚，二月始烂熳，独此品于冬至前已开，故得‘早’名……惟冬春之交，正是花时耳。”

⁴昨夜二句：语本唐僧齐己早梅诗：“前村深雪里，昨夜一枝开。”

⁵盈盈：美好貌。古诗十九首之二：“盈盈楼上女，皎皎当窗牖。”此喻花蕊姿态。宋 李之仪临江仙咏早梅：“缥缈云间应好在，盈盈泪湿征衣。”

⁶行人：出行之人。诗 齐风 载驱：“汶水滔滔，行人儦儦。”此时清照辗转浙东，故自称“行人”。





河传 梅影

河传 梅影¹





香苞素质，天赋与、倾城标格²。应是晓来，暗传东君消息。把孤芳、回暖律³。 寿阳粉面曾妆饰⁴。说与高楼，休更吹羌笛⁵。花下醉赏，留取时倚栏干，斗清香、添酒力。

【校记】

此词录自北京图书馆藏永乐大典二千八百十卷“八灰 梅”第十五页，词前署“李易安词梅影”，墨色橘红。梅苑卷九李易安清平乐（年年雪里）之下第五首为本词，不著撰人。钦定词谱卷十一既将李清照怨王孙（帝里春晚）作河传之又一体，又收入此词，并据梅苑作无名氏词。全宋词作“存目词”，注云：“永乐大典卷二千八百十梅字韵。无名氏作，见梅苑卷九。”似不可从，说见再版后记。

〔曾妆饰〕大典作“增妆饰”，误。此从梅苑、词谱。

【笺注】

¹此词似建炎二年（一一二八）春作于江宁，参见卷一殢人娇注¹。

²倾城标格：倾城，以绝色女子喻梅花之美。汉书 外戚传李延年歌：“北方有佳人，绝世而独立。一顾倾人城，再顾倾人国。宁不知倾城与倾国，佳人难再得。”标格，谓风格、气度、姿质。抱朴子 重言：“吾特收远名于万代，求知己于将来，岂能竞见知于今日，标格于一时乎。”唐 杨敬之赠项斯诗：“几度见诗诗更好，及观标格过于诗。”范成大范村梅谱：“红梅，粉红色，标格犹是梅，而繁密则如杏。”

³把孤芳句：谓梅花开后天气转暖。

⁴寿阳粉面：初学记：“宋武帝女寿阳公主，人日卧于含章殿檐下，梅花落额上，成五出之花，拂之不去。皇后留之，自后有梅花妆。”亦见韩鄂岁华纪丽一人日 梅花妆。

⁵羌笛：见前九三页临江仙注⁴，此亦喻时局紧张。





七娘子

七娘子¹





清香浮动到黄昏。向水边、疏影梅开尽²。溪畔清蕊，有如浅杏³。一枝喜得东君信。 风吹只怕霜侵损。更欲折来，插在多情鬓。寿阳妆面，雪肌玉莹。岭头别后微添粉。

【校记】

此词录自北京图书馆藏永乐大典二千八百十卷“八灰梅”第十五页，紧接河传歇拍“添酒力”。梅苑卷九李易安清平乐（年年雪里）之下第六首为此词，未著撰人。故钦定词谱卷十三据梅苑作无名氏词，全宋词亦据以列入存目词，注云：“永乐大典卷二千八百十梅字韵。无名氏作，见梅苑卷九。”似不可从，说见再版后记。

〔开尽〕大典误作“开粉”，据梅苑、词谱改。

〔溪畔〕大典误作“溪伴”，梅苑“溪”下衍一“边”字，据词谱改。

〔一枝〕大典误作“一枝儿”，据梅苑、词谱改。

〔更欲折来〕依律似衍一“欲”字。梅苑、词谱作“更新来”，可通。

〔插在〕梅苑、词谱作“插向”。

〔妆面〕梅苑、词谱作“妆鉴”。

〔别后〕梅苑、词谱作“别自”。

【笺注】

¹此词当为南渡后作。清照 建炎二年（一一二八）春有诉衷情词云：“夜来沉醉卸妆迟，梅蕊插残枝。”此词咏梅，亦云“更欲折来，插在多情鬓”，疑作于稍前数日。时词人与赵明诚久别重逢，故心情较开朗。

²清香二句：从林逋山园小梅诗“疏影横斜水清浅，暗香浮动月黄昏”化出。

³溪畔二句：谓梅蕊清香犹如杏花。范成大范村梅谱：“红梅，粉红色，标格犹是梅，而繁密则如杏，香亦类杏。诗人有‘北人全未识，浑作杏花看’之句。”又云：“杏梅花，比红梅花微淡。”清照乃北人，故谓梅“有如浅杏”。案：宋人以杏喻梅者尚有柳永瑞鹧鸪词：“天将奇艳与寒梅，乍惊繁杏腊前开。”王安石西江月 红梅词：“北人浑作杏花疑，惟有青枝不似。”王十朋红梅诗：“似桃非桃杏非杏，独与红梅相早晚。”而清照则以淡语出之，愈见逼真而有味。





忆少年

忆少年¹





疏疏整整，斜斜淡淡，盈盈脉脉²。徒怜暗香句³，笑梨花颜色。 羁马萧萧行又急⁴。空回首，水寒沙白。天涯倦牢落⁵，忍一声羌笛⁶。

【校记】

此词录自北京图书馆藏永乐大典二千八百十卷“八灰 梅”第十五页，紧接七娘子歇拍“岭头别后微添粉”。梅苑卷九李易安清平乐（年年雪里）之下第七首为此词，不著撰人。全宋词列入李清照存目词，注云：“永乐大典卷二千八百十梅字韵。无名氏作，见梅苑卷九。”似不可从。此词所写情景与易安身世相合，详后笺注及再版后记。

【笺注】

¹细玩下阕，此词当作于建炎四年（一一三〇）追随高宗辗转浙东之际。

²疏疏三句：写梅花形态。前二句化用林逋山园小梅诗“疏影横斜水清浅”，苏轼和秦太虚梅花诗“竹外一枝斜更好”，及秦观望海潮词“梅英疏淡”，第三句语本古诗十九首之十：“盈盈一水间，脉脉不得语。”案：清照善用叠字，宋张端义贵耳集评其声声慢“寻寻觅觅，冷冷清清，凄凄惨惨戚戚”云：“此乃公孙大娘舞剑手。本朝非无能文之士，未曾有一下十四叠字者。”此处连十二叠字，足见为李清照所作。

³暗香句：指林逋山园小梅诗句“暗香浮动月黄昏”。又王安石梅花诗：“遥知不是雪，为有暗香来。”晏幾道诉衷情词：“暗香浮动，疏影横斜，几处溪桥。”皆本于林诗。

⁴羁马句：萧萧，马鸣声。诗 小雅 车攻：“萧萧马鸣，悠悠旆旌。”杜甫兵车行：“车辚辚，马萧萧。”此处写词人战乱中乘马南行惶遽之状。

⁵天涯句：此时词人流落浙东，故云。牢落：孤寂而无所寄托。晋 陆机文赋：“心牢落而无偶，意徘徊而不能揥。”唐 李贺京城诗：“驱马出门意，牢落长安心。”

⁶羌笛：喻金兵南下，局势危急。





玉楼春

玉楼春¹





腊前先报东君信。清似龙涎香得润²。黄轻不肯整齐开³，比着江梅仍更韵⁴。 纤枝瘦绿天生嫩。可惜轻寒摧挫损。刘郎只解误桃花⁵，惆怅今年春又尽。

【校记】

此词录自北京图书馆藏永乐大典二千八百十一卷“八灰 梅 蜡梅”第十九页，署“李易安词玉楼春”，“李易安”三字，墨色橘红。梅苑卷八载此词，不著撰人。其前一首同调词（红酥肯放琼苞碎），署李易安，故此处省略。全宋词列入存目词，注云：“永乐大典卷二千八百十一梅字韵。无名氏词，见梅苑卷八。”似不可从，说见再版后记。

〔腊前〕大典误作“蜡梅”，据梅苑改。

〔比着〕大典误作“此着”，据梅苑改。

〔更韵〕梅苑作“旧韵”。

〔摧挫损〕大典作“摧损横”，据梅苑改。

〔惆怅〕梅苑作“怅恨”。

【笺注】

¹此词咏蜡梅，疑南渡后作，参见卷一渔家傲（雪里已知春信至）注¹。案：范成大范村梅谱云：“蜡梅本非梅类，以其与梅同时，香又相近，色酷似蜜脾，故名蜡梅。”

²龙涎：香料名，为海洋中抹香鲸肠内之分泌物。岭南杂记云：“龙涎于香品中最贵重，出大食国西海之中。上有云气罩护，则下有龙蟠洋中大石，卧而吐涎，飘浮水面，为太阳所烁，凝结而坚，轻若浮石。用以和众香，焚之能聚香烟，缕缕不散。”所谓龙，实为抹香鲸也。宋人多以龙涎喻梅香。永乐大典卷二八一一梅字韵引范忠宣公 纯仁鄱阳集 点绛唇云：“耐久芳馨，拟将绛蜡龙涎亚。”便为一例。蜡梅较香，范村梅谱云：“蜡梅香极清芳，殆过梅香，初不以形状贵也，故难题咏。”此处清照以龙涎喻之，可谓得体。

³黄轻：蜡梅有一种为淡黄色，故晁补之谢王立之送蜡梅五首云：“未教落素混冰池，且看轻黄傲雪枝。”

⁴仍更韵：谓蜡梅以韵胜。陈与义同家弟赋蜡梅诗得四绝云：“韵胜谁能舍，色在那得亲！”注：“山谷以茶送孔常父诗：‘心知韵胜舌知腴。’”参见卷一满庭芳 残梅注⁶。

⁵刘郎：指唐代 刘禹锡。刘于元和十年在长安 玄都观赋诗咏桃花，被贬出京，十四年后召还，再游玄都观，“且言：始谪十年，还辇下，道士种桃，其盛若霞；又十四年而来，无复一存，唯兔葵燕麦动摇春风耳”。见辛文房唐才子传卷五及刘再游玄都观诗引。宋 石延年红梅诗：“认桃无绿叶，辨杏有青枝。”亦即“误桃花”之意。此处兼用贺铸芳心苦“当年不肯嫁春风，无端却被秋风误”词意。





存疑辨证





瑞鹧鸪 双银杏

瑞鹧鸪 双银杏¹





风韵雍容未甚都²，尊前甘橘可为奴³。谁怜流落江湖上，玉骨冰肌未肯枯⁴。 谁教并蒂连枝摘，醉后明皇倚太真⁵。居士擘开真有意⁶，要吟风味两家新。

【校记】

此词据花草粹编卷六录入。四印斋本列入补遗。赵本列入存疑，注云：“案虞、真二部，诗余绝少通叶，极似七言绝句，与瑞鹧鸪词体不合。”王本篇末引赵注，并云：“按花草粹编收此篇作瑞鹧鸪，必非无据，尚未能断为诗，兹仍编入词内。”又云：“按：上海新编李清照集以为此首乃历来怀疑不是李清照之作品，未知何据。赵万里仅疑其非词而已。”均案：查钦定词谱卷十二，此调此体为七言八句，仅收冯延巳、贺铸两体，均为一韵到底，无两韵通叶者。又词律卷八，仅收侯寘一首，亦用一韵。他首皆变体。故知赵说有理。清照词论讲究音律颇细，此处似不应换韵，疑为少作，其时恐词律未精。

【笺注】

¹钦定词谱卷十二瑞鹧鸪注：“苕溪词话云：‘唐初歌词，多五言诗，或七言诗，今存者止瑞鹧鸪七言八句诗，犹依字易歌也。’按瑞鹧鸪原本七言律诗，因唐人歌之，遂成词调。”词律 目次卷八瑞鹧鸪注：“按此调与七言律诗同，而鹧鸪天亦近于七言诗，必皆从诗中变出；况‘鹧鸪’字同，故牵连附此。”可见此调与七言律诗相同。然词律卷八侯寘瑞鹧鸪篇末注引图谱云：“前四句，三韵，即七言绝句，后段同，惟用二韵，故不图。”揆之此词，前后两韵，盖亦如赵万里所说，“似七言绝句”，不过两首相加而已。

²风韵句：风韵，即风度，韵致。世说新语 赏誉下：“孙兴公为庾公参军，共游白石山，卫君长在坐。孙曰：‘此子神情都不关山水，而能作文？’庾公曰：‘卫风韵虽不及卿诸人，倾倒处亦不近。’”又晋书 王凝之妻谢氏传：“道韫风韵高迈，叙致清雅。”雍容，谓仪容温雅。史记 司马相如传：“相如之临邛，从车骑，雍容闲雅甚都。”集解引郭璞曰：“都，犹姣也。诗：‘洵美且都。’”

³尊前句：三国志 吴志 孙休传注引襄阳记：“（李）衡每欲治家，妻辄不听。后密遣十人，于武陵 龙阳 汜洲上作宅，种甘橘千株。临死，敕儿曰：‘汝母恶我治家，故穷如是。然吾州里有千头木奴，不责汝衣食。岁上一匹绢，亦可足用耳。’衡亡后二十余日，儿以白母。母曰：‘此当是种甘橘也……’吴末，衡甘橘成，岁得绢数千匹，家道殷足。”唐 李商隐陆发荆南始至商洛诗：“青辞木奴橘，紫见地仙芝。”宋 苏轼赠王子直秀才诗：“水底笙歌蛙两部，山中奴婢橘千头。”

⁴玉骨冰肌：苏轼洞仙歌：“冰肌玉骨，自清凉无汗。”宋 杨无咎咏梅词柳梢青：“玉骨冰肌……广平休赋，和靖无诗。”此处以肌肤喻银杏之晶莹。

⁵醉后句：五代 王仁裕开元天宝遗事卷下：“明皇与贵妃幸华清宫，因宿酒初醒，凭妃子肩同看木芍药。上亲折一枝，与妃子递嗅其艳。”此喻银杏双双相倚。

⁶居士句：居士，礼记 玉藻“居士锦带”注：“居士，道艺处士也。”擘开真有意，语本苏轼席上代人赠别诗：“莲子擘开须见忆，楸枰著尽更无期。”意，亦谐“忆”。此句写宋时习俗。岁时广记卷五引琐碎录：“京师人岁旦用盘盛柏一枝，柿、橘各一枚，就中擘破，众分食之，以为一岁‘百事吉’之兆。”此处盖以银杏（俗称白果）代柿配橘，在尊前（筵前）擘开，亦取“百事吉”之意。





生查子





年年玉镜台¹，梅蕊宫妆困²。今岁不归来，怕见江南信³。 酒从别后疏⁴，泪向愁中尽。遥想楚云深⁵，人远天涯近⁶。

【校记】

据历代诗余卷四录入。又见汇选历代名贤词府全集、古今名媛汇诗、名媛玑囊、绣谷春容、古今女史，皆题作“闺情”。杨金本草堂诗余前集卷下、清周铭林下词选卷一、三李词并作李清照词。另元 杨朝英乐府新编 阳春白雪、清 朱彝尊词综卷二十五、金绳武本花草粹编卷二、谭献复堂词录卷八、陈廷焯白雨斋词话卷二，皆作朱淑真词。案：历朝名媛诗词卷十一调下注云：“世传大曲十首，朱淑真生查子居第八，调入大石，此曲是也。集中不载，今收入此。”又明 杨慎词林万选卷四、陈耀文花草粹编卷一及彭氏 知圣道斋所藏汲古阁未刻词本樵歌拾遗作朱敦儒 希真词。今人黄墨谷重辑李清照集 重辑漱玉词校勘记云：“细味词意，似朱敦儒词，非清照词明矣。”案：上海古籍出版社一九九八年版邓子勉樵歌校注，以四印斋所刻词本为底本，校以天一阁唐宋名贤百家词本等多种，并广搜宋、明、清、近现代多种选本，皆未见此词，可证非朱敦儒作。此为朱淑真词或李清照词。疑不能明。

〔不归来〕历朝名媛诗词、古今女史等作“未还家”。

【笺注】

¹玉镜台：世说新语 假谲：“温公（峤）丧妇。从姑刘氏家值乱离散，唯有一女，甚有姿慧。姑以属公觅婚，公密有自婚意，答云：‘佳婿难得，但如峤比，云何？’姑云：‘丧败之余，乞粗存活，便足慰吾余年，何敢希汝比。’却后少日，公报姑云：‘已觅得婚处，门第粗可，婿身名宦，尽不减峤。’因下玉镜台一枚。姑大喜。既婚，交礼，女以手披纱扇，抚掌大笑曰：‘我固疑是老奴，果如所卜。’玉镜台，是公为刘越石长史，北征刘聪所得。”此指妆镜。

²梅蕊句：指梅花妆。唐 韩鄂岁华纪丽卷一人日：“（南朝 宋）武帝女寿阳公主，人日卧于含章檐下，梅花落公主额上，成五出之花，拂之不去。皇后留之，自后有梅花妆是也。”花间集牛峤酒泉子：“凤钗低袅翠鬟上，落梅妆。”宋 欧阳修诉衷情 眉意：“清晨帘幕卷轻霜，呵手试梅妆。”

³江南信：荆州记：“吴 陆凯与范晔善，自江南寄梅花诣长安与晔，并赠诗曰：‘折梅逢驿使，寄与陇头人。江南无所有，聊赠一枝春。’”此以“江南信”指代梅花，谓征人未归，怕见梅花，因其易于触动离愁也。

⁴酒从句：宋 秦观千秋岁：“飘零疏酒盏，离别宽衣带。”此亦形容离愁也。

⁵楚云：即江南之云。唐 韩翃送客之鄂州诗：“江口千家带楚云。”此处表示对南方亲人的思念。晋陆云九愍：“眷南云以兴悲，蒙东雨而涕零。”南朝陈 江总于长安归还扬州九月九日行薇山亭赋诗：“心逐南云逝，形随北雁来。”

⁶人远句：元 王实甫西厢记第二本第一折混江龙：“系春心，情短柳丝长；隔花阴，人远天涯近。”乃由此化来。

【汇评】

明 赵世杰等古今女史：曲尽无聊之况。（“泪向”句旁批）是至情，是至语。

清 陈廷焯白雨斋词话卷二：朱淑真词，才力不逮易安，然规模唐五代，不失分寸，如“年年玉镜台”及“春已半”等篇，殊不让和凝、李珣辈。惟骨韵不高，可称小品。又云韶集卷十亦作朱淑真词，评云：韵味自胜，以词胜。凄艳芊绵，情词俱胜。





浣溪沙

浣溪沙¹





楼上晴天碧四垂²，楼前芳草接天涯³。劝君莫上最高梯⁴。 新笋看成堂下竹，落花都上燕巢泥。忍听林表杜鹃啼⁵。

【校记】

据底本录入，前接同调词“绣面芙蓉一笑开”，调下原注：“见草堂，又见周美成集。”又见古今词统卷四、花草粹编、词综卷二十五、历代诗余卷七。汪本题作“春晚”，末注：“此阕亦见周邦彦片玉词。”四印斋本、陈廷焯词则 别调集作李清照词。赵本列入附录二辨伪，案云：“此周邦彦词，见片玉词三。诗词杂俎本漱玉词收之，题作‘春暮’。古今词统、历代诗余并以为李作，失之。”王本未收。南宋 方千里、杨泽民和清真词各和此词一首，似可证为周邦彦作。然中华书局中国古典文学丛书本清真集吴则虞校云：“毛注云：‘或刻李易安。’案诗词杂俎本漱玉词、古今词统、历代诗余并以为李易安作，此词神态不似清真，‘林表杜鹃’之思，清真亦无此怀抱。”同书此前一首“雨过残红湿未飞”，乔大壮手批云：“此开梦窗一派。”梦窗艰涩，清照绵婉，风格判然，此词则近清照，故以存疑为宜。

〔劝君〕历代诗余、四印斋本作“伤心”，较胜。

〔看成〕词综、历代诗余、四印斋本作“已成”。

〔都上〕诗词杂俎本、花草粹编、词综、历代诗余、四印斋本皆作“都入”。

【笺注】

¹此词若为清照作，似在南渡之后。歇拍似含怀乡之思，前结似有寄托。

²楼上句：唐 韩偓有忆诗：“泪眼倚楼天四垂。”

³楼前句：宋 范仲淹苏幕遮：“山映斜阳天接水，芳草无情，更在斜阳外。”秦观八六子：“倚危亭，恨如芳草，萋萋刬尽还生。”词境皆相似。

⁴劝君句：中有寓意，似化用王安石登飞来峰诗：“不畏浮云遮望眼，自缘身在最高层。”

⁵忍听句：语本李中钟陵寄从弟诗：“忍听黄昏杜鹃啼。”杜鹃啼声似“不如归去”，故行人怕听。林表，林外、林梢。

【汇评】

清 陈廷焯词则 别调集卷二：凄凉怨慕，言为心声。

又云韶集卷十：神味宛然，凄绝似叔原。

清 况周颐珠花簃词话：此词前段与稼轩“休去倚危阑，斜阳正在，烟柳断肠处”约略同意。李（清照）极轻清，辛便秾挚。南北宋之判，消息可参。

案：以上皆作李清照词。稼轩二句，乃辛弃疾摸鱼儿词中语。

俞陛云唐五代两宋词选释（作周邦彦词）：上阕有李白菩萨蛮词“有人楼上愁”、“玉阶空伫立”之意。下阕“新笋”二句写景即言情，有手挥目送之妙。芳草已过，而归期犹滞，忍更听鹃声耶！

俞平伯清真词释：此词一气呵成，空灵完整，对句极自然，浣溪沙之正格也……下片偶句，新生与蕉萃合参，极醒豁又极蕴藉。结句轻轻即收，不堕入议论恶道；与上片之结，并其微婉。正类二王妙楷，中锋直下，如痴冻蝇也。

又唐宋词选释中卷（作周邦彦词）：本篇与花间集卷七孙光宪浣溪沙一词用语颇相似，而意各别，可参看。本篇又见李清照漱玉词。

【附】

清 王士禛浣溪沙和漱玉词：花影帘钩幂垂。红蕤人梦到天涯。晚风隔院响添梯。 画阁久闲金屈戌，平芜何处锦障泥。烦他谢豹客边啼。





丑奴儿 夏意





晚来一阵风兼雨，洗尽炎光¹。理罢笙簧，却对菱花淡淡妆²。 绛绡缕薄冰肌莹，雪腻酥香³。笑语檀郎⁴，今夜纱厨枕簟凉⁵。

【校记】

此词底本无，据杨慎词林万选卷四录入，原无题，从杨金本草堂诗余后集卷下补。又见林下词选卷一、历代诗余卷十、天籁轩词选卷五、三李词、汪本，古今图书集成闺媛典卷二十，皆作李清照词。词的卷二题作“新凉”，不著撰人，古今词选卷一亦然。汇选历代名贤词府全集卷一调作丑奴儿令。花草粹编卷二题康伯可作，题作“夏意”。古今别肠词选误以为魏大中作。

四印斋本题作采桑子，末注：“此阕词意肤浅，不类易安手笔。”赵本作为附录一，案云：“上阕词意儇薄，不似他作，未知升庵（明 杨慎，此指词林万选）何据。王鹏运云：‘不类易安手笔。’”今人黄盛璋李清照与其思想就此词辩曰：“无怪乎道学先生如王鹏运等就极力为她辩护，说‘词意肤浅，不类易安手笔’，但他们忘记与她同时的王灼早就如此说她：‘作长短句能曲折尽人意，轻巧尖新，姿态百出，闾巷荒淫之语，肆意落笔，自古缙绅之家能文妇女，未见如此无顾藉也。’而这两首词（案：指浣溪沙“绣面芙蓉一笑开”与本篇）清新浅近，并未违反她的创作风格，除了封建的观点以外，没有什么理由能说不是她的作品。”此说可供参考。

又王本同意汇选历代名贤词府全集及花草粹编作康伯可词之说，云：“此首疑实为康与之词。”黄墨谷重辑李清照集卷三校勘记云：“伯可工闺词，其长相思、卖花声诸闺词均脍炙人口，此词与康伯可词风格较近，从花草粹编作康词。”全宋词据花草粹编卷二收入康与之词。姑存疑。

〔晚来〕古今词选作“晓来”。

〔一阵〕花草粹编作“一霎”。

【笺注】

¹晚来二句：柳永二郎神：“炎光谢，过暮雨，芳尘轻洒。”词意近之。

²菱花：指镜，因其背铸有菱花。李白代美人愁镜诗：“狂风吹却妾心断，玉箸并堕菱花前。”宋 赵长卿南乡子：“共说春来春去事，凄凉。懒对菱花晕晓妆。”

³绛绡二句：谓薄绸映出玉肌。绛绡，深红色薄绸。事文类聚：“尹喜母尝昼寝，梦天下绛绡缠绕其身。”晋 郭璞游仙诗：“振发晞翠霞，解褐被绛绡。”

⁴檀郎：对夫婿或所欢的昵称。唐 李贺牡丹种曲：“檀郎谢女眠何处？楼台月明燕夜语。”曾益注：“潘安，小字檀奴，故妇人呼所欢为檀郎。”褚人获坚瓠集卷四檀郎：“诗词中多用‘檀郎’字，檀，喻其香也。”唐 罗隐七夕诗：“应倾谢女珠玑箧，尽写檀郎锦绣篇。”唐无名氏菩萨蛮：“含笑问檀郎，花强妾貌强？檀郎故相恼，须道花枝好。”

⁵枕簟：枕席。艺文类聚卷六十九服饰部上：“说文曰：簟，竹席也。”又云：“礼记曰：‘夫不在，敛枕簟席，器而藏之。’”周邦彦满庭芳词：“歌筵畔，先安簟枕，容我醉时眠。”





鹧鸪天

鹧鸪天¹





枝上流莺和泪闻，新啼痕间旧啼痕。一春鱼鸟无消息，千里关山劳梦魂。 无一语，对芳樽，安排肠断到黄昏。甫能炙得灯儿了²，雨打梨花深闭门³。

【校记】

据底本录入，原接同调词“寒日萧萧上锁窗”一首之后。调下注云：“草堂作秦少游，而秦集无。”又见类编草堂诗余卷一，题作“春闺”。四印斋本漱玉词补遗篇末云：“案毛钞本尚有鹧鸪天‘枝上流莺’一阕、青玉案‘一年春事’一阕，注云：‘草堂作少游、永叔，而秦、欧集无。’今案此二阕别本无作李词者，当是秦、欧之作，且脍炙人口，故未附录。”

王本此词列入存疑之作，篇末引四印斋案语后云：“各家辑漱玉词，俱未收此二阕。唐圭璋辑全宋词，李清照词在卷二百九十，亦未载此二阕……案草堂诗余前后集上下四卷本载此二词，俱无撰人姓名。‘枝上流莺’阕前为秦少游画堂春‘东风吹柳日初长’一首，‘一年春事’阕前为欧阳永叔浪淘沙‘把酒祝东风’一首。类编草堂诗余、四印斋刻陈钟秀本草堂诗余及以后各选本遂俱以为秦、欧之作（各本误以鹧鸪天词为秦观作者，有词学筌蹄卷五、诗余图谱卷一……实不足据……）。”均案：以上被省略者尚有二十一种，也就是说共有二十三种皆题此词为秦少游作，似不能一概否定。

〔枝上〕古今词统作“枕上”，注：“枕，误作枝。”沈际飞草堂诗余作“枝”，注：“一作枕，误。”

〔鱼鸟〕沈际飞草堂诗余、诗余画谱作“鱼雁”，误。

【笺注】

¹此词云“千里关山劳梦魂”，疑少游绍圣三年（一〇九六）被谪郴州后所作。

²甫能：宋时俗语。诗词曲语辞汇释卷二：“甫能，犹云方才也。秦观鹧鸪天词：‘甫能炙得灯儿了，雨打梨花深闭门。’辛弃疾杏花天词：‘甫能得见茶瓯面，却早安排肠断。’”

³雨打句：宋 吴聿观林诗话：“半山（王安石）酷爱唐乐府‘雨打梨花深闭门’之句。”不知所据。宋 李重元忆王孙 春景词：“欲黄昏，雨打梨花深闭门。”重元生于王安石、秦观之后，似用此词成句。

【汇评】

宋 杨偍古今词话：此词形容愁怨之意最工，如后叠“甫能炙得灯儿了，雨打梨花深闭门”，颇有言外之意。

明 王世贞弇州山人词评：秦少游：“安排肠断到黄昏，甫能炙后〔得〕灯儿了，雨打梨花深闭门。”则十二时无间矣，此非深于闺恨者不能也。

明 杨慎批点草堂诗余卷二：无限含愁说不得。

案：杨慎谓此词为秦少游作。

明 张綖草堂诗余别录：后段三句似佳，结语尤曲折婉约有味。若嫌曲细，词与诗体不同，正欲其精工，故谓秦淮海“以词为诗”，尝有“帘幕千家锦绣垂”之句。孙莘老见之云：“又落小石调矣。”

案：“帘幕千家锦绣垂”，乃淮海集卷九西城宴集诗句，诗人玉屑卷十引孔氏谈苑谓“仲至（王钦臣）笑曰：‘又待入小石调也。’”张綖误记为孙莘老。

明 李攀龙草堂诗余隽卷一眉批：新痕间旧痕，一字一血。结两句有言外无限深意。 评语：形容闺中愁怨，如少妇自吐肝胆语。

明 茅暎词的卷二：“梨花”句与忆王孙同。才如少游，岂亦自袭邪？抑爱而不觉其重邪？

案：茅暎误以李重元忆王孙为秦作。

明 陆云龙词菁卷二（作秦词）眉批：锦心绣口，出语皆菁。 “安排”二字，楚绝。

明 沈际飞草堂诗余正集卷一（作秦词）：“安排肠断”二句，十二时中无间矣，深于闺怨者。末用李（重元）词，古人爱句，不嫌相袭。

清 沈祥龙论词随笔（作秦词）：词虽浓丽而乏趣味者，以其但知作情景两分语，不知作景中有情，情中有景语耳。“雨打梨花深闭门”、“落红万点愁如海”，皆情景双绘，故称好句而趣味无穷。

案：“落红”句见秦观千秋岁词。

清 黄苏蓼园词选（作秦词）：孤臣思妇，同难为情。“雨打梨花”句，含蓄得妙，超诣也！





浪淘沙





素约小腰身¹，不奈伤春。疏梅影下晚妆新。袅袅婷婷何样似²？一缕轻云。 歌巧动朱唇，字字娇嗔。桃花深径一通津³。怅望瑶台清夜月⁴，还照归轮。

【校记】

据底本录入。亦见汪本、沈本。汪本调名作“雨中花”，题作“闺情”。沈本与续草堂诗余卷上、古今诗余醉卷十、二如亭群芳谱 果谱卷一、诗词杂俎、林下词选卷一、历代诗余卷二十六皆以为李清照词，并题作“闺情”。赵本、王本皆列为存疑之作，赵本案云：“诗词杂俎本漱玉词收之，题作‘闺情’。花草粹编五引作赵子发词。草堂续集以为李作，失之。”案杨偍古今词话作赵君举（子发）词，全宋词据花草粹编收为赵子发词，是。

〔素约〕古今词话、花草粹编赵子发词作“约素”。

〔不奈〕续草堂诗余、林下词选、历代诗余作“不耐”，是。

〔婷婷〕古今词话、花草粹编、续草堂诗余作“娉娉”，沈本、汪本作“娉婷”。

〔娇嗔〕续草堂诗余、花草粹编作“娇真”。

〔深径〕花草粹编作“深处”。

〔还照〕诗词杂俎本、沈本、汪本、赵本、王本皆作“还送”。

【笺注】

¹素约句：言其腰身苗条。素约，以素绢束腰。文选宋玉登徒子好色赋：“腰如束素，齿如含贝。”又曹植洛神赋：“肩若削成，腰如约素。”李善注：“登徒子好色赋曰：‘腰如束素。’束素、约素，谓圆也。”

²袅袅婷婷：轻盈、美好貌。杜牧赠别二首之一：“娉娉袅袅十三余，豆蔻梢头二月初。”

³桃花句：用刘 阮天台遇仙事。梁 吴均续齐谐记载：汉 永平中，剡县人刘晨、阮肇，入天台山采药，望山头有桃，取食，下山得涧水饮之，见一杯流出，中有胡麻饭屑。二人相谓曰：“此去人家不远矣。”因过水，行二里，又度一山，出大溪，见二女绝色，唤刘、阮姓名，曰：“郎来何晚也？”因过其家，行夫妇之礼。住半年，求归甚切，遂从洞口出。自入山至归，已历七代子孙矣。周邦彦玉楼春词：“桃溪欲作从容住，秋藕绝来无续处。”亦用此事。清 周济宋四家词选评周词云：“只赋天台事，态浓意远。”此词亦如之，但写艳情又加含蓄耳。

⁴瑶台：相传神仙所居之处。晋 王嘉拾遗记 昆仑山：“昆仑山者，西方曰须弥，山对七星之下，出碧海之中，上有九层……第九层山形渐小狭，下有芝田蕙圃，皆数百顷，群仙种耨焉。傍有瑶台十二，各广千步，皆五色玉为台基。”李白清平调之一：“若非群玉山头见，会向瑶台月下逢。”

【汇评】

宋 杨偍古今词话：“约”字清妙，远胜“束”字。

明 沈际飞草堂诗余正集：“不奈”、“娇嗔”，的确，描就一个娇娃。

明 潘游龙古今诗余醉：“不奈伤春”、“字字娇嗔”，描出一个娇娃。

【附】

清 王士禛浪淘沙和漱玉词：砚匣日随身。检点残春。横云斜月斗鲜新。昨夜相思曾入梦，香雨香云。 记得啮丹唇，似喜还嗔。醒来惆怅隔仙津。欲识回肠千万转，日日车轮。





品令





零落残红，恰浑似、胭脂色¹。一年春事，柳飞轻絮，笋添新竹。寂寞幽闺，坐对小园嫩绿。 登临未足，怅游子、归期促。他年魂梦，千里犹到，城阴溪曲。应有凌波，时为故人留目²。

【校记】

据底本录入。花草粹编卷七作李清照词。四印斋本亦收之，注云：“见汲古阁未刻本及花草粹编。一作曾公衮。”又见京本通俗小说 西山一窟鬼。赵本云：“案此曾纡词，见乐府雅词下。汲古阁未刻本漱玉词收之，非是。”应从之。

〔零落二句〕乐府雅词曾纡词作“纹漪涨绿，疏霭连孤鹜”。

〔恰浑似胭脂色〕四印斋本注：“别无‘恰浑’二字。”又云：“别‘脂’下有‘颜’字。”京本通俗小说、花草粹编、赵本作“似胭脂颜色”。

〔寂寞幽闺二句〕：曾纡词作“寂寞幽花，独殿小园嫩绿”。四印斋本注：“别无‘闺坐’二字。”京本通俗小说、花草粹编、赵本作“寂寞幽对，小园嫩绿”，非。

〔魂梦〕曾纡词、京本通俗小说、赵本作“清梦”。花草粹编作“梦魂”。四印斋本注：“别作‘梦魂’。”

〔留目〕曾纡词、京本通俗小说、花草粹编、赵本作“凝目”。四印斋本“留”下注：“别作‘凝’。”

均案：据以上异文，经查钦定词谱卷九，此词为“又一体”，与梅苑无名氏“山重云起”格律基本相同，即：“双调，六十四字，前后段各七句，四仄韵。”而曾纡一首，也被列为“又一体”，末注：“此与梅苑词同，惟前段第二句五字异。”盖为他人所改。

【笺注】

¹胭脂色：唐 杜甫曲江对雨诗：“林花著雨胭脂湿，水荇牵风翠带长。”宋 王禹偁村行诗：“棠梨叶落胭脂色，荞麦花开白雪香。”

²应有二句：凌波，曹植洛神赋：“凌波微步，罗袜生尘。”此二句化用宋 贺铸青玉案词：“凌波不过横塘路，但目送，芳尘去。”





佚句 四则





教我甚情怀。

【校记】

此句失调名，录自明 陈耀文花草粹编卷二朱秋娘集句采桑子，所集各句均有撰人姓名，此句原注李易安。亦载彤管遗编后集卷十二，题作“闺怨集句”，并云朱秋娘名希真。案：彤管遗编云：“朱希真，宋建康 朱将仕女，小字秋娘。年十六，适同邑商人徐必用。徐颇解文义，久客不归。希真作闺怨词，有名于时。”王学初李清照集校注案云：“彤管遗编云朱秋娘名希真，与宋词人朱敦儒之字希真相同。彤管遗编、古今女史等所载朱希真（秋娘）词，又多见于朱敦儒樵歌。一部分词则又见于朱淑真断肠词。朱秋娘有无其人，颇成疑问。所集词句，未见何据。”

条脱闲揎系五丝¹。

【校记】

此句失调名，录自宋 陈元靓岁时广记卷二十一引风俗通，云：“五月五日，以杂色线织条脱，一名条达，缠于臂上。沂公作夫人阁端午帖云：‘绕臂双条达，红纱昼梦惊。’易安居士词云：‘条脱闲揎系五丝。’”

【笺注】

¹条脱：又名条达、跳脱。即腕钏，俗称手镯。有以金玉制成者，南朝 梁 陶弘景真诰一运象 萼绿华诗序：“并致（羊权）火浣布手巾一枚，金玉条脱各一枚。条脱似指环而大，异常精好。”有以彩线制成者，见校记。揎，捋袖出臂。唐 路德延小儿诗：“头衣苍鹘裹，袖学柘枝揎。”宋 苏轼四时词之二：“玉腕半揎云碧袖，楼前知有断肠人。”五丝，即五色丝缕，旧称长命缕。南朝 陈 宗懔荆楚岁时记：“（端午）以五彩丝系臂，名曰辟兵，令人不病瘟……按：仲夏茧始出，妇人染练，咸有作日月星辰鸟兽之状，文绣金缕，贡献所尊，一名长命缕，一名续命缕，一名辟兵缯，一名五色丝，一名朱索。”唐代故事，宫中常于端午日以所结长命缕分赐诸臣。张说端午三殿侍宴诗云：“愿赍长命缕，来续大恩余。”宋代则称百索，高承事物纪原卷八云：“故汉五月五日以朱索五色，即为门户饰，以难止恶气。今有百索，即朱索之遗事也。盖始于汉，本以饰门户，而今人以约臂，相承之误也。”陈元靓岁时广记卷二十一岁时杂记：“端五百索及长命缕等物，遗风尚矣。时平既久，而俗习益华，其制不一。纪原云：‘百索即朱索之遗事，本以饰门户，而今人以系臂。’又云：‘彩丝结纫而成者为百索纫，以作服者名五丝。’”

瑞脑烟残¹，沉香火冷²。

【校记】

此二句失调名，录自宋 陈元靓岁时广记卷四十引纪闻，云：“唐 贞观初，天下乂安，百姓富赡。时属除夜，太宗盛饰宫掖，明设灯烛。殿内诸房，莫不绮丽。盛奏歌乐，乃延萧后观之。乐阕，帝谓萧后曰：‘朕设施孰愈隋主？’萧后笑而答曰：‘彼乃亡国之君，陛下开基之主，奢俭之事，固不同年。’帝曰：‘隋主何如？’萧后曰：‘隋主享国十有余年，妾常侍从，见其淫侈。每每除夜，殿前诸院，设火山数十，尽沉香木根也。每夜，山皆焚沉香木数车，火光暗则以甲煎沃之，焰起数丈。沉香甲煎之香，傍闻数十里。一夜之中，用沉香二百余乘，甲煎过二百石。’欧阳公诗云：‘隋宫守夜沉香火，楚俗驱神爆竹声。’李易安元旦词云：‘瑞脑烟残，沉香火冷。’”甲煎，香料名，又作“夹煎”。

【笺注】

¹瑞脑：香料名，见前醉花阴笺注³。

²王仲闻按云：“王建宫词：‘金吾除夜进傩名，画袴朱衣四队行。院院烧灯如白昼，沉香火底坐吹笙。’清照盖用此事也。”

窗外芭蕉窗里人，分明叶上心头滴。

【校记】

录自清 李继昌左庵词话，云：“易安词‘窗外芭蕉窗里人，分明叶上心头滴’句，久脍炙人口，或又云：‘我自有愁眠不得，不关窗外种芭蕉。’已是翻却旧案。或又云：‘愁多禁得雨潇潇，况又窗前窗后密密种芭蕉！’是则翻而又翻矣。或更云：‘斫尽芭蕉吹尽雨，看他还有愁如许？’执此类推，人果善用心思，自有翻空不穷之意。”未知何据。案：北宋京城妓聂胜琼有鹧鸪天寄李之问云：“枕前泪共帘前雨，隔个窗儿滴到明。”二句似由此化出。附此备考。





卷二 诗





春残

春残¹





春残何事苦思乡，病里梳头恨发长。梁燕语多终日在²，蔷薇风细一帘香³。

【校记】

此篇录自清 俞正燮癸巳类稿卷十五易安居士事辑，注云：“彤管遗编。”又见诗女史卷十一、名媛诗归卷十八、古今名媛汇诗卷十一、名媛玑囊卷三、古今女史诗集卷六、二如亭群芳谱卷一、花镜隽声卷五、彤篇摘句卷下、历朝闺雅卷九、宋诗纪事卷八十七、历朝名媛诗词卷七、绣水诗钞卷一、清沈瑾漱玉词 附录。

〔发长〕他本多作“最长”，不如“发长”义胜。

〔终日在〕历朝名媛诗词作“终日伴”。

【笺注】

¹此诗当为少年时代居汴京时作。考清照父李格非于哲宗 元祐四年（一〇八九）官太学正，“得屋于经衢之西，输直于官而居之”，“而名其室曰‘有竹’”（见晁补之有竹堂记）。后为太学博士。于谱谓元祐七年清照九岁，随父母居京师。至哲宗 元符初及笄，盖已能诗。诗云“苦思乡”，当忆童年在章丘时一段生活。章丘又名绣江、绣水，故绣水诗钞收之。或谓诗作于南渡之后，然诗风纤丽，不类晚年之作，故不可从。

²梁燕句：欧阳修蝶恋花：“梁燕语多惊晓睡，银屏一半堆香被。”

³蔷薇句：唐 高骈山亭夏日诗：“水精帘动微风起，满架蔷薇一院香。”

【汇评】

清 陆昶历朝名媛诗词卷七：清照诗不甚佳，而善于词，隽雅可诵。即如春残绝句“蔷薇风细一帘香”，甚工致，却是词语也。





浯溪中兴颂诗和张文潜 （二首）

浯溪中兴颂诗和张文潜 （二首）¹





其一


五十年功如电扫²，华清宫柳咸阳草³。五坊供奉斗鸡儿⁴，酒肉堆中不知老。胡兵忽自天上来⁵，逆胡亦是奸雄才⁶。勤政楼前走胡马⁷，珠翠踏尽香尘埃。何为出战辄披靡⁸，传置荔枝多马死⁹。尧功舜德本如天，安用区区纪文字¹⁰。著碑铭德真陋哉，乃令神鬼磨山崖。子仪 光弼不自猜¹¹，天心悔祸人心开¹²。夏 商有鉴当深戒¹³，简册汗青今俱在¹⁴。君不见当时张说最多机，虽生已被姚崇卖¹⁵。

【校记】

此篇录自宋 周煇清波杂志卷八。明 陈宏绪寒夜录卷下、清 王士禛浯溪考卷下及香祖笔记卷五、清 沈瑾钞本漱玉词 附录亦载之，皆题作和张文潜浯溪碑歌。又见清 厉鹗宋诗纪事卷八十七、清 吴连周绣水诗钞卷一。

案：此诗上述诸书皆以为“和张文潜”，然考之史籍，殊属可疑。据宋 曾敏行独醒杂志卷五：“秦少游所赋浯溪中兴颂诗，过崖下时盖未曾题石也。既行，次永州，因纵步入市中，见一士人家，门户稍修洁，遂直造焉。谓其主人曰：‘我秦少游也。子以纸笔借我，当写诗以赠。’主人仓卒未能具。时廊庑间有一木机莹然，少游即笔书于其上。题曰‘张文潜作’，而以其名书之。宣和间，其木机尚存。今此诗亦勒崖下矣。”少游写此诗之时间、地点及所用材料，皆极明确。其刻于浯溪磨崖，乃在曾敏行记录之前。敏行 靖康之难才九岁，年四十号独醒道人。则其见此诗刻石，似在南渡之后绍兴年间。在此之前，徽宗 崇宁三年（一一〇四）三月乙卯，黄庭坚南迁宜州，风雨中泊浯溪，自谓：“又明日，萧褒及其弟褎来，三日徘徊崖次，请予赋诗。老矣，岂复能文，强作数语。惜少游已下世，不得此妙墨劖之崖石耳。”（见豫章黄先集 别集卷十一中兴颂诗并行记）说明此诗尚未刻石，然已确认为其同门友少游所作。又苕溪渔隐丛话后集卷三十一引复斋漫录云：“韩子苍言张文潜集中载中兴颂诗，疑秦少游作，不惟浯溪有少游字刻，兼详味诗意，亦似少游语也。此诗少游号杰出，第‘玉环妖血无人扫’为病。”苕溪渔隐又云：“余游浯溪，观摩崖碑之侧，有此诗刻石，前云：‘读中兴颂，张耒 文潜。’后云：‘秦观 少游书。’当以刻石为正。不知子苍亦何所据而言邪？”韩驹以为诗与书为少游一人，胡仔亲见刻石为少游所书，而以为诗乃张耒作。可是元代 盛如梓庶斋老学丛谈云：“题浯溪中兴颂‘玉环妖血无人扫’诗，世以为张文潜作，实少游笔也，时被责忧畏，又持丧，乃托名文潜以名书耳。”至清代，王敬之重刻淮海集，广为考索，于其小言集枕善居杂说中云：“（此诗）则山谷已不知为文潜作，赖盛、曾二家为少游正之。”数百年之谜，至此而廓清。诗乃少游作可无疑矣。

今考张文潜生平，未尝一至浯溪，俱见邵祖寿张文潜先生年谱。原诗云“谁持此碑入我室”，乃谓碑之拓片。其与少游，同列苏门，然以师从苏辙为主。平素与少游唱和时，从未见此诗。少游于绍圣元年春三月罹党籍，贬监处州酒税，而文潜于五月知润州，秋知宣州。三年，少游削秩徙郴州；而文潜入京除管勾明道宫；四年二月，有诏秦观移送横州，闰二月，文潜始落职贬黄州。迨元符元年夏四月，少游自郴州移永州，既以漫郎诗咏中兴颂诗之作者元结，复于当地一士人家作此诗。二诗皆为七古，风格一致。因身在党籍，诚如盛如梓所云“时被责忧畏”，此诗“乃托名文潜”。时文潜犹在黄州贬所，相距遥远，未尝通问，遑论以此诗寄少游，少游又何从得此诗而书之以贻后人刻石？总之此诗作者应为少游。清照当时不知真相，故作“和张文潜”。

〔亦是〕癸巳类稿作“自是”。

〔何为〕同上作“六师”。

〔传置荔枝多马死〕同上作“前致荔枝马多死”。

〔本如天〕同上作“诚如天”。

〔著碑〕香祖笔记、绣水诗钞作“著功”，非。

〔铭德〕癸巳类稿作“刻铭”。

〔不自猜〕宋诗纪事作“不用猜”。

〔夏商有鉴〕知不足斋丛书本清波杂志、寒夜录、香祖笔记、癸巳类稿、宋诗纪事、沈瑾钞本作“夏为殷鉴”。此从宋本清波杂志。

【笺注】

¹此诗盖作于元符三年庚辰（一一〇〇）。黄盛璋赵明诚李清照夫妇年谱云：“清照和张文潜（耒）浯溪中兴颂诗二首，在是岁前后。”案：原诗作于元符元年，夏四月间。当时辗转流传，清照与山谷先后得知，从而和之。参见校记。大唐中兴颂，唐 上元二年（七六一）元结 次山撰，大历六年（七七一）夏颜真卿书，六月，刻于祁阳 浯溪石崖，世称浯溪中兴颂碑，俗称“摩崖碑”。碑文叙肃宗平安 史之乱，收复两京，玄宗还京史实。明 瞿佑归田诗话卷上浯溪中兴碑云：“元次山作大唐中兴颂，抑扬其词以示意，磨崖显刻于浯溪上。后来黄鲁直、张文潜皆作大篇以发扬之，谓肃宗擅立，功不赎罪。继其作者皆一律。识者谓此碑乃唐一罪案尔，非颂也。惟石湖 范至能八句云：‘三颂遗音和者稀，形容宁有刺讥辞？绝怜元子春秋法，却寓唐家清庙诗……’”清照此二首和诗，当亦用春秋笔法，含讥刺之意。今人黄墨谷重辑李清照集谓“盖借古讽今之作”，可备一说。

²五十年功：唐玄宗 先天元年（七一三）继位，至天宝十五载（七五六）逊位，共在位四十三年。此为概数，唐人多习惯用之。唐 李德裕次柳氏旧闻：“时天下无事，号太平者垂五十年。”又唐 柳珵常侍言旨引高力士语：“五十年太平天子。”类说卷二十七引逸史：“明皇潜龙时，见僧万迥曰：‘五十年天子，愿自爱。’五十年之后，果有禄山之乱。”

³华清句：唐会要卷三十：“开元十一年，十月五日，置温泉宫于骊山。至天宝六载十月三日，改温泉宫为华清宫。”故址在今陕西 临潼 骊山山麓。唐 刘沧咸阳怀古诗：“渭水故都秦二世，咸阳秋草汉诸陵。”

⁴五坊句：五坊供奉，管理五坊的官员。唐代皇帝饲养猎鹰猎犬之官署，有官员执掌。新唐书 百官志二殿中省：“闲厩使押五坊，以供时狩：一曰雕坊，二曰鹘坊，三曰鹞坊，四曰鹰坊，五曰狗坊。侍御尚医二人，正六品上；主事二人，从九品上。”资治通鉴卷二三六唐顺宗 永贞元年正月甲子：“贞元之末，政事为人患者，如宫市五坊小儿之类，悉罢之。”斗鸡，此风自战国时起，战国策 齐策一：“临淄甚富而实，其民无不吹竽鼓瑟，击筑弹琴，斗鸡走犬，六博蹹踘者。”唐时尤盛，唐 陈鸿东城父老传：“玄宗在藩邸时，乐民间清明节斗鸡戏；及即位，治鸡坊于两宫间，索长安雄鸡金毫、铁距、高冠、昂尾千数养于坊，选六军小儿五百人，使驯扰教饲之。”

⁵胡兵句：指安禄山叛乱。禄山，本为营州 柳城 奚族人，初名轧荦山，母嫁突厥人安延偃，因而改姓安，名禄山。天宝十四载冬，在范阳起兵，先后攻陷洛阳、长安，称“雄武皇帝”，国号“燕”。新、旧唐书有传。

⁶奸雄才：荀子 非相：“听其言则辞辩而无统，用其身则多诈而无功，上不足以顺明王，下不足以和齐百姓……夫是之谓奸人之雄。”后指富于权诈、才足以欺世的野心家。三国志 魏武帝纪“能安之者”裴松之注引世语：“太祖（曹操）问许子将（攸）：‘我何如人？’子将不答。固问之，子将曰：‘子治世之能臣，乱世之奸雄。’”此指安禄山。

⁷勤政楼：即勤政务本之楼。唐会要卷三十：“开元三年七月二十九日，以兴庆里旧邸为兴庆宫，后于西、南置楼，西面题曰花萼相辉之楼，南面题曰勤政务本之楼。”玄宗常在此楼设酺赐宴。安 史之乱后，“唐玄宗自蜀回，夜阑登勤政楼，凭栏南望，烟云满目。上因自歌曰：‘庭前琪树已堪攀，塞外征夫犹未还。’”见唐 郑处诲明皇杂录补遗。故址在今陕西 西安 兴庆公园。

⁸披靡：原指草木随风倒伏，常用以形容军队惊惶溃败。史记 项羽本纪：“于是项王大呼驰下，汉军皆披靡。”后汉书 杜笃传：“师之攸向，无不靡披。”

⁹传置句：新唐书 杨贵妃传：“妃嗜荔支，必欲生致之，乃置骑传送数千里，味未变，已至京师。”杜甫病橘诗：“忆昔南海使，奔腾献荔支，百马死山谷，到今耆旧悲。”

¹⁰尧功二句：盖寓讽喻之意，谓肃宗功德果如尧舜，何必以文字歌颂。此即归田诗话所谓“抑扬其词以示意”也。

¹¹子仪 光弼：郭子仪（六九七—七八一），华州 郑人，玄宗时任朔方节度使，平安 史之乱，功居第一。累官至太尉、中书令，封汾阳郡王。李光弼（七〇八—七六四），营州 柳城人，契丹族。天宝末年，任河东节度使，平安 史之乱，与郭子仪齐名。宝应初年，封临淮郡王。二人新、旧唐书俱有传。不自猜，谓对朝廷深信不疑。新唐书 郭子仪传谓：“子仪事上诚，御下恕，赏罚必信。”而李光弼传亦云卒后谥“忠烈”。

¹²天心句：左传隐公十一年：“天祸许国，鬼神实不逞于许君，而假手于我寡人……若寡人得没于地，天其以礼悔祸于许，无宁兹许公复奉其社稷。”杜预注：“言天加礼于许而悔祸之。”此谓平定安 史之乱乃天意改变，转祸为福。

¹³夏商句：诗 大雅 荡：“殷鉴不远，在夏后之世。”郑笺：“此言殷之明镜不远也。近在夏后之世，谓汤诛桀也。”

¹⁴简册汗青：指史册。汉 刘向战国策叙：“其事继春秋以后，讫楚 汉之起，二百四十五年间之事，皆定以杀青，书可缮写。”后汉书 吴祐传：“（吴）恢欲杀青简以写经书。”注：“杀青者，以火炙简令汗，取其青易书，复不蠹，谓之杀青，亦谓之汗简。”

¹⁵君不见二句：唐 郑处诲明皇杂录：“姚元崇与张说同为宰辅，颇疑阻，屡以其相侵，张衔之颇切。姚既病，诫诸子曰：‘张丞相与我不叶，衅隙甚深。然其人少怀奢侈，尤好服玩。吾身殁之后，以吾尝同寮，当来吊。汝其盛陈吾平生服玩宝带重器，罗列于帐前。若不顾，汝速计家事，举族无类矣；目此，吾属无所虞，便当录其玩用，致于张公，仍以神道碑为请。既获其文，登时便写进，仍先砻石以待之，便令镌刻。张丞相见事迟于我，数日之后当悔。若却征碑文，以刊削为辞，当引使视其镌刻，仍告以闻上。’讫姚既殁，张果至，目其玩服三四。姚氏诸孤，悉如教诫。不数日文成，叙述该详，时为极笔。其略曰：‘八柱承天，高明之位列；四时成岁，亭毒之功存。’后数日，张果使使取文本，以为词未周密，欲重为删改。姚氏诸子，仍引使者视其碑，乃告以奏御。使者复命，悔恨拊膺，曰：‘死姚崇犹能算生张说，吾今知才之不及也远矣！’”张说、姚崇，新、旧唐书俱有传。





其二


君不见惊人废兴传天宝¹，中兴碑上今生草。不知负国有奸雄²，但说成功尊国老³。谁令妃子天上来，虢 秦 韩国皆天才⁴。花桑羯鼓玉方响⁵，春风不敢生尘埃⁶。姓名谁复知安史，健儿猛将安眠死。去天尺五抱瓮峰，峰头凿出开元字⁷。时移势去真可哀，奸人心丑深如崖⁸。西蜀万里尚能反⁹，南内一闭何时开¹⁰？可怜孝德如天大¹¹，反使将军称好在¹²。呜呼，奴婢乃不能道辅国用事张后尊¹³，乃能念春荠长安作斤卖¹⁴。

【校记】

〔君不见〕香祖笔记、绣水诗钞、沈瑾钞本脱。

〔废兴传〕香祖笔记、浯溪考“废兴”作“兴废”，癸巳类稿“传”作“唐”。

〔有奸雄〕沈钞本作“自奸雄”。

〔成功〕同上作“功成”。

〔天才〕癸巳类稿作“仙才”。

〔花桑〕香祖笔记、沈钞本作“苑中”，寒夜录、宋诗纪事作“苑桑”，浯溪考、癸巳类稿、绣水诗钞作“苑天”。

〔心丑〕寒夜录、癸巳类稿作“心魄”。

〔奴婢乃〕香祖笔记、癸巳类稿、绣水诗钞、沈钞本“乃”作“胡”，寒夜录无“乃”字。疑“胡”字是，“乃”字与下句重。

〔张后尊〕癸巳类稿“尊”作“专”。

〔乃能念〕香祖笔记、癸巳类稿、绣水诗钞、沈钞本作“祗能道”。

〔长安作斤〕寒夜录作“作斤长安”。

【笺注】

¹君不见句：天宝为唐玄宗年号（七四三—七五七），在此期间，唐代由极度繁荣走向极度动乱。故曰“惊人废兴”。

²负国奸雄：指李林甫、杨国忠之流。旧唐书 玄宗纪下：“献可替否，靡闻姚（崇）宋（璟）之言；妒贤害功，但有甫 忠之奏。豪猾因兹而睥睨，明哲于是乎卷怀，故禄山之徒，得行其伪。”

³国老：原指致仕之卿大夫。礼 王制：“有虞氏养国老于上庠，养庶老于下庠。”此处当指平安 史之乱有功的郭子仪、李光弼。

⁴谁令二句：指杨贵妃及其姊。新唐书 杨贵妃传：“有姊三人，皆有才貌，玄宗并封国夫人之号。大姨封韩国、三姨封虢国、八姨封秦国，并承恩泽。出入宫掖，势倾天下。”

⁵花桑羯鼓：唐 南卓羯鼓录：“羯鼓出外夷，以戎羯之鼓，故曰羯鼓……如漆桶，下以小牙床承之。”原注：“山桑木为之。”花桑盖指此。方响，古打击乐器。创自梁代，其声清浊不等。隋 唐燕乐常用之。唐 白居易偶饮诗：“千声方响敲相续，一曲云和戛未终。”宋 乐史杨太真外传卷上：“时新丰初进女伶谢阿蛮，善舞。上（玄宗）与妃子钟念，因而受焉，就按于清元小殿：宁王吹玉笛，上羯鼓，妃琵琶，马仙期方响，李龟年觱篥，张野狐箜篌，贺怀智拍板。自旦至午，欢洽异常。”

⁶春风句：形容乐声清润。羯鼓录：“尝遇二月初，诘旦，巾栉方毕，时当宿雨初晴，景色明丽，小殿内庭，柳杏将吐。睹而叹曰：‘对此景物，岂得不为他判断之乎！’左右相目，将命被酒。独高力士遣取羯鼓，上（玄宗）旋命之，临轩纵击一曲，曲名春光好，神思自得，及顾柳杏，皆已发坼。”

⁷去天二句：去天，极言山峰之高。辛氏三秦记：“城南韦杜，去天尺五。”杜甫赠韦七赞善诗：“尔家最近魁三冢，时论同归尺五天。”抱瓮峰，疑即瓮肚峰。唐 郑綮开天传信记：“华岳 云台观中方之上，有山崛起半瓮之状，名曰瓮肚峰。上（玄宗）赏望，嘉其高迥，欲于峰腹大凿‘开元’二字，填以白石，令百余里望见。谏官上言，乃止。”

⁸奸人句：新唐书 李林甫传：“性阴密，忍诛杀，不见喜怒。面柔令，初若可亲，既崖阱深阻，卒不可得也。”此谓李林甫心机极深。

⁹西蜀句：旧题唐 李濬松窗杂录：“玄宗幸东都……谓一行曰：‘吾甲子得终无恙乎？’一行进曰：‘陛下行幸万里，圣祚无疆。’及西行，初至成都，前望大桥。上举鞭问左右曰：‘是桥何名？’节度使崔圆跃马而进曰：‘万里桥。’上因追叹曰：‘一行之言，今果符之，吾无忧矣。’”

¹⁰南内：即兴庆宫。西南隅有花萼楼、勤政楼，在东内之南，故称南内。玄宗自西蜀回，被肃宗宠幸之宦官李辅国幽禁于南内。白居易长恨歌：“西宫南内多秋草，落叶满阶红不扫。”亦指此。

¹¹孝德如天大：指唐玄宗。玄宗以孝闻，旧唐书本纪云：“曾参、孝己，足以拟伦。”

¹²反使句：将军，指高力士。天宝七载，加骠骑大将军。称好在，见资治通鉴卷二二一肃宗 上元元年：“上皇（玄宗）爱兴庆宫，自蜀归，即居之……秋七月，丁未，辅国矫称上（肃宗）语，迎上皇游西内，至睿武门，辅国将射生五百骑，露刃遮道，奏曰：‘皇帝以兴庆宫湫溢，迎上皇迁居大内。’上皇惊，几坠。高力士曰：‘李辅国何得无礼！’叱令下马。辅国不得已而下。力士因宣上皇诰曰：‘诸将士各好在！’将士皆纳刃，再拜，呼万岁。”胡三省注：“好在，犹今人言好生，言不得以兵干乘舆也。”此事又见唐 柳珵常侍言旨。

¹³辅国：李辅国，唐肃宗时宦官，深受信任，颇擅权。资治通鉴卷二二二肃宗宝应元年：“李辅国恃功益横，明谓上曰：‘大家但居禁中，外事听老奴处分。’上内不能平，以其方握禁兵，外尊礼之。” 张后：肃宗后。新唐书后妃传下：“后能牢宠，稍稍豫政事，与李辅国相助，多以私谒桡权……又与辅国谋徙上皇西内……帝泫然涕下，而内制于后，卒不敢谒西宫。”代宗立，废为庶人，被杀。

¹⁴春荠句：唐 郭湜高力士外传谓力士于上元元年九月被除名，长流巫州，“又于园中见荠菜，土人不解吃，便赋诗曰：‘两京秤斤买，五溪无人采。夷夏虽有殊，气味应不改。’使拾之为羹，甚美。”

【汇评】

宋 周煇清波杂志卷八：浯溪中兴颂碑，自唐至今，题咏实繁。零陵今虽刊行，止荟萃已入石者，曾未暇广搜而博访也。赵明诚待制妻易安夫人尝和张文潜长篇二。以妇人而厕众作，非深有思致者能之乎？

明 陈宏绪寒夜录卷下：李易安诗余，脍炙千秋，当在金荃、兰畹之上。古文如金石录后序，自是大家举止，绝不作闺阁妮妮语。打马图序，亦复磊落不凡。独其诗歌无传，仅见和张文潜浯溪中兴颂碑二篇，亟录出之（略）。二诗奇气横溢，尝鼎一脔，已知为驼峰、麟脯矣。古文、诗歌、小词，并擅胜场，虽秦、黄辈犹难之，称古今才妇第一，不虚也。

清 王士禛香祖笔记卷五：宋闺秀李清照，号易安居士，吾郡人，词家大宗。其集名漱玉，而诗不概见。兄西樵昔撰然脂集，采摭最博，止得其诗二句，云：“少陵也是可怜人，更待明年试春草。”此外了不可得。陈士业寒夜录乃载其和张文潜浯溪碑歌二篇，未言出于何书。予撰浯溪考，因录入之，诗云（略）。右二诗未为佳作，然出妇人手，亦不易，矧易安之逸篇乎？故著之。

又分甘余话卷二：余作浯溪考成，又得唐 蔡京、郑谷、宋释惠洪数诗，录为补遗，适见清波杂志一条，姑录于此云（同上，略）。李易安诗二篇，曩从陈士业 宏绪寒夜录钞出，已入集中，忘其出处本周煇也。

近代陈衍宋诗精华录卷四：易安尚有浯溪碑七古二首，诗笔雄俊，而议论不免宋人意见。未录。

【附】

唐 元结大唐中兴颂：天宝十四载，安禄山陷洛阳，明年，陷长安。天子幸蜀，太子即位于灵武。明年，皇帝移军凤翔。其年，复两京，上皇还京师。于戏！前代帝王有盛德大业者，必见于歌颂。若今歌颂大业，刻之金石，非老于文章，其谁宜为？颂曰：噫嘻前朝，孽臣奸娇，为昏为妖。边将骋兵，毒乱国经，群生失宁。大驾南巡，百寮窜身，奉贼称臣。天将昌唐，繄晓我皇，匹马北方。独立一呼，千麾万，我卒前驱。我师其东，储皇抚戎，荡攘群凶。复服指期，曾不逾时，有国无之。事有至难，宗庙再安，二圣重欢。地辟天开，蠲除祅灾，瑞庆大来。凶徒逆俦，涵濡天休，死生堪羞。功劳位尊，忠烈名存，泽流子孙。盛德之兴，山高日升，万福是膺。能令大君，声容沄沄，不在斯文。湘江东西，中直浯溪，石崖天齐。可磨可镌，刊此颂焉，于千万年！

旧题张文潜读中兴颂碑诗：玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下蛟龙字。天遣二子传将来，高山十丈磨苍崖。谁持此碑入我室，使我一见昏眸开。百年废兴增叹慨，当时数子今安在？君不见荒凉浯水弃不收，时有游人打碑卖。





分得知字

分得知字¹





学语三十年，缄口不求知²。谁遣好奇士，相逢说项斯³？

【校记】

此篇录自诗女史卷十一。彤管遗编续集卷十七、名媛诗归卷十八、绣水诗钞卷一亦载之。

〔学语〕彤管遗编、名媛诗归作“学诗”。

【笺注】

¹本篇起句云“学语三十年”，考易安生于神宗 元丰七年（一〇八四），至徽宗政和三年（一一一三），虚岁正三十，时正屏居青州乡里。盖在本年前后，闺中与姊妹或女友分韵作诗，得此“知”字韵。分韵，数人相约赋诗，选定数字为韵，各人拈一字，依所拈之韵赋诗。唐 白居易花楼望雪命宴赋诗：“素壁联题分韵句，红炉巡饮暖寒杯。”

²缄口：闭口不语，指慎言。孔子家语八观周：“孔子观周，遂入太祖后稷之庙。庙堂右阶之前，有金人焉，三缄其口而铭其背曰：‘古之慎言人也。’”汉蔡邕铭论：“周庙金人，缄口以慎。”

³谁遣二句：项斯（八〇二？—八四七？），字子迁，台州 临海（今属浙江）人。早年隐居杭州 径山 朝阳峰，后为州郡幕僚。作诗初未知名，后受杨敬之赏识。唐 李绰尚书故实云：“杨祭酒爱才公心，尝知江表之士项斯，赠诗曰：‘处处见诗诗总好，及观标格过于诗。平生不解藏人善，到处逢人说项斯。’由此名振，遂登高科也。”项斯登唐 武宗 会昌四年进士第，授丹徒尉。张为诗人主客图称其为“清奇雅正主”之“升堂”者。案：清照早负才名。宋 王灼碧鸡漫志卷二云：“自少年即有诗名，才力华赡，逼近前辈。”又朱弁风月堂诗话卷上云：“善属文，于诗尤工，晁无咎多对士大夫称之。”好奇士，当指晁无咎（补之）等人。





感怀





宣和辛丑八月十日到莱¹，独坐一室，平生所见，皆不在目前。几上有礼韵²，因信手开之，约以所开为韵作诗。偶得“子”字，因以为韵，作感怀诗云。

寒窗败几无书史³，公路可怜合至此⁴。青州从事孔方君⁵，终日纷纷喜生事。作诗谢绝聊闭门，燕寝凝香有佳思⁶。静中我乃得至交，乌有先生 子虚子⁷。

【校记】

此篇录自诗女史卷十一、彤管遗编续集卷十七。名媛诗归卷十八、宋诗纪事卷八十七、癸巳类稿卷十五易安居士事辑、绣水诗钞卷一、沈钞本漱玉词 附录亦载之，然皆无序。又见古今女史，题作感怀诗，无序。

〔可怜合〕癸巳类稿、沈本作“生平竟”，彤管遗编“合”作“竟”。

〔孔方君〕癸巳类稿、沈本作“孔方兄”，义较胜。

〔燕寝凝香〕癸巳类稿、绣水诗钞、沈本作“虚室香生”。

〔静中我〕癸巳类稿“我”作“吾”。

〔得至交〕癸巳类稿、沈本作“见真吾”。宋诗纪事“得”作“见”，彤管遗编“至”作“知”。

【笺注】

¹宣和辛丑：宋徽宗 宣和三年（一一二一）。是时赵明诚起知莱州。黄盛璋李清照事迹考辨四云：“据诗意，清照应该是随明诚同往。”

²礼韵：礼部韵略。四库全书总目卷四二经部 小学类三：“礼部韵略，旧本不题撰人，晁公武读书志云：‘丁度撰。’今考所并旧韵十三部，与度所作集韵合，当出度手……是宋初程试，用韵尚漫无章程。自景祐以后，敕撰此书，始为令式，迄南宋之末不改。”又有宋 毛晃增修互注礼部韵略五卷，其子居正校勘重增，“其每字叠收重文，用集韵之例；每字别出重音，用广韵之例”。

³寒窗败几：黄盛璋云：“因为明诚是初上任，前任卸任必然把一切都搬走，所以住的地方显得四壁萧然，寒窗败几以外，略无陈设。”

⁴公路：袁术，字公路。三国志本传裴松之注引吴书云：“术既为雷薄等所拒，留住三日，士众绝粮，乃还至江亭，去寿春八十里。问厨下，尚有麦屑三十斛。时盛暑，欲得蜜浆又无蜜。坐櫺床上，叹息良久，乃大咤曰：‘袁术至于此乎！’因颠伏床下，呕血斗余，遂死。”此喻初到莱州时之窘境。

⁵青州句：青州从事，指酒。世说新语术解：“桓公有主簿，善别酒，有酒辄令先尝：好者谓青州从事，恶者谓平原督邮。青州有齐郡，平原有鬲县。从事言到脐，督邮言在鬲上住。”孔方君，即孔方兄，指钱。因铜钱中有方孔，故称。汉书 食货志下：“钱寰函方。”注引孟康曰：“外寰而内孔方也。”晋书鲁褒传钱神论：“亲之如兄，字曰孔方。”宋 黄庭坚戏呈孔毅父诗：“管城子无食肉相，孔方兄有绝交书。”

⁶燕寝句：燕寝，本指帝王正寝之外的寝宫。周礼 天官 女御：“掌御叙于王之燕寝。”后转义为郡斋，唐 韦应物郡斋雨中与诸文士燕集诗：“兵卫森画戟，燕寝凝清香。”此指莱州公廨。

⁷静中二句：极言独居一室之寂寞。乌有先生、子虚子，实无其人。史记 司马相如列传：“上（武帝）读子虚赋而善之，曰：‘朕独不得与此人同时哉！’……乃召相如。相如曰：‘有是，然此乃诸侯之事，未足观也。请为为天子游猎赋。’赋成，奏之。上许，令尚书给笔札。相如以‘子虚’，虚言也，为楚称。‘乌有先生’者，乌有此事也，为齐难。‘无是公’者，无是人也，明天子之义。故空借此三人为辞，以推天子诸侯之苑囿。”苏轼章质夫送酒六壶书至而酒不达戏作小诗问之：“岂意青州六从事，化为乌有一先生。”

【汇评】

清 俞正燮癸巳类稿卷十五注：此诗上、去两押，所谓诗止分平、侧。





晓梦

晓梦¹





晓梦随疏钟，飘然蹑云霞。因缘安期生²，邂逅萼绿华³。秋风正无赖⁴，吹尽玉井花。共看藕如船⁵，同食枣如瓜⁶。翩翩座上客，意妙语亦佳。嘲辞斗诡辨，活火分新茶。虽非助帝功，其乐莫可涯⁷。人生能如此，何必归故家？起来敛衣坐⁸，掩耳厌喧哗。心知不可见，念念犹咨嗟。

【校记】

此篇录自彤管遗编续集卷十七。诗女史卷十一、名媛诗归卷十八、古今名媛汇诗卷三、古今女史诗集卷二、宋诗纪事卷八十七、历朝名媛诗词卷七、癸巳类稿卷十五、绣水诗钞卷一、清沈瑾漱玉词附录亦载之。

〔蹑〕癸巳类稿、绣水诗钞作“跻”。

〔座上客〕癸巳类稿作“垂发女”。

〔意妙〕同上作“貌妍”。

〔分新茶〕同上“分”作“烹”。

〔虽非二句〕癸巳类稿、绣水诗钞作“虽乏上元术，游乐亦莫涯”。莫可，宋诗纪事作“何莫”。

〔归故家〕宋诗纪事作“故归家”。

【笺注】

¹此诗盖作于宣和三年辛丑（一一二一）。时随赵明诚居莱州任所。本年明诚在莱州 南山得后魏郑羲碑，金石录卷二十一：“碑乃在今莱州 南山上，磨厓刻之。盖道昭尝为光州刺史，即今莱州也，故刻其父碑于兹山。余守是州，尝与僚属登山，徘徊碑下久之。”又卷二目录第三百四十一、三百四十二载后魏郑道昭登云峰山诗上、下二目。案云峰山现存北朝石刻十七处，其中有郑道昭论经书诗、观海童诗两处，即金石录 目录卷二所记者也。观海童诗云：“山游悦遥赏，观海眺白沙。云路沉仙鹄，灵童飞玉车。金轩接日彩，紫盖通月华。腾龙霭星水，翻凤映烟家。往来风云道，出入朱明霞。雾帐芳霄起，蓬台插莫邪。流精丽旻部，低翠耀天花。此瞩宁独好，斯见理如麻。秦皇非徒驾，汉武岂空嗟！”今本多作“观海岛诗”，误，当以石刻为准。此外，道昭尚有游仙诗数首，如王子晋驾凤栖太室之山、安期子驾龙栖蓬莱之山等。易安于金石录既“亦笔削其间”，则与此相关篇什当亦与闻；而莱州前守郑道昭之作尤应阅读欣赏。在此氛围中，故亦作游仙诗晓梦，以骋遐想。

²安期生：先秦时方士。史记 乐毅传太史公曰：“河上丈人教安期生，安期生教毛翕公，毛翕公教乐瑕公，乐瑕公教乐臣公，乐臣公教盖公。盖公教于齐高密、胶西，为曹相国师。”列仙传：“安期先生者，琅玡阜乡人也。卖药于东海边，时人皆言千岁翁。秦始皇东游，请见，与语三日三夜，赐金璧，度数千万。出于阜乡亭，皆置去，留书，以赤玉舃一双为报，曰：‘后数年，求我于蓬莱山。’始皇即遣徐巿、卢生等数百人入海。未至蓬莱山，辄逢风浪而还。立祠阜乡亭海边十数处云。”

³萼绿华：传说中仙女。梁 陶弘景真诰 运象：“萼绿华者，自云是南山人，不知何山也。女子，年可二十上下，青衣，颜色绝整。以升平三年十一月十日夜降羊权。自此往来，一月之中，辄六来过耳。云本姓罗。赠权诗一首，并致火浣布手巾一枚，金玉条脱各一枚。条脱似指环而大，异常精好。神女语权：‘君慎勿泄我，泄我则彼此获罪。’访问此人，云是九嶷山中得道女罗郁也。宿命时曾为师母毒杀乳妇，玄州以先罪未减，故今谪降于臭浊，以偿其过。与权尸解药。今在湘东山，此女已九百岁矣。”

⁴无赖：无奈，无可如何。憎语。三国志 魏书 华佗传：“彭城夫人夜之厕，虿螫其手，呻呼无赖。”南朝 陈徐陵乌栖曲：“唯憎无赖汝南鸡，天河未落犹争啼。”宋秦观浣溪沙词：“漠漠轻寒上小楼，晓阴无赖似穷秋。”

⁵玉井花、藕如船：语本唐 韩愈古意诗：“太华峰头玉井莲，开花十丈藕如船。”玉井，井之美称。

⁶枣如瓜：安期生所食大如瓜之枣。史记 封禅书：李少君曰：“君尝游海上，见安期生。安期生食巨枣，大如瓜。安期生，仙者，居蓬莱，合则见人，不合则隐。”

⁷翩翩以下六句：盖化用东方朔故事。朔事汉武帝，以嘲辞诡辩得幸。汉书本传云：“朔虽诙笑，然时观察颜色，直言切谏，上常用之。”又曰：“上以朔口谐辞给，好作问之。尝问朔曰：‘先生视朕何如主也？’朔对曰：‘唐 虞之隆，成 康之际，未足以谕当世……’上乃大笑。”朔有答客难，“指意放荡，颇复诙谐，辞数万言，终不见用”。活火分茶，见前山花子词（病起萧萧两鬓华）注⁴。

⁸敛衣：整理衣襟。





咏史

咏史¹





两汉本继绍²，新室如赘疣³。所以嵇中散，至死薄殷 周⁴。

【校记】

此篇录自宋 朱熹朱子语类卷一百四十。又见事文类聚后集卷十一、蟫精隽卷十四、诗女史卷十一、彤管遗编续集卷十七、崇祯历城县志卷十四艺文志三、宋诗纪事卷八十七、乾隆章丘县志卷九、癸巳类稿卷十五、绣水诗钞卷一。其中唯章丘县志题作咏史，兹从之。王仲闻认为系两首拼接，其李清照集校注卷二注云：“据朱子语类，上两句与下两句并不连接，盖从一首中先摘二句，继又另摘二句。各本多以此四句连接为一首，非是。”均案：此诗上二句押“疣”，下二句押“周”，同属平水韵下平声十一尤，似原为一首。又宋诗纪事卷八十七引朱子游艺论谓：“李诗大略云：‘两汉本继绍，新室如赘疣。所以嵇中散，至死薄殷周。’”四句一气流贯，不可能为两首拼接。唯朱子称“大略云”，恐有所省略。

〔赘疣〕历城县志、章丘县志“疣”作“旒”。

【笺注】

¹此诗当作于建炎四年庚戌（一一三〇）九月。据建炎以来系年要录卷三十七，本年九月戊申：“是日，刘豫僭位于北京。初，军民闻豫至，杀金人，闭门以拒豫。豫击而降之，遂即皇帝位，国号‘大齐’。”易安激于义愤，作此诗斥之。

²两汉句：后汉书 光武帝纪赞曰：“炎正中微，大盗（均案：指王莽。）移国……于赫有命，系隆我汉。”清照继承此一观念，谓东汉系西汉之正统，借喻南宋为北宋之正统。

³新室：指王莽政权。汉书 王莽传：“始建国元年（公元九年）正月朔，莽帅公侯卿士奉皇太后玺韨，上太皇太后，顺符命，去汉号焉。”并定国号曰新，自称“新室”，即新朝也。赘疣，肉瘤，常喻多余无用之物。庄子 大宗师：“彼以生为附赘县疣。”抱朴子 逸民：“荣华犹赘疣也，万物犹蜩翼也。”此喻伪齐。

⁴所以二句：嵇中散（二二三—二六二），名康，字叔夜。少孤，为魏宗室婿，仕魏为中散大夫。时司马氏掌朝政，选曹郎山涛举康自代，康作与山巨源绝交书云：“又每非汤 武而薄周 孔。”文选注引魏氏春秋曰：“康答书拒绝，因自说不堪流俗，而非薄汤武。大将军闻而恶焉。”案：商汤伐夏桀而得天下，周武王伐殷纣而得天下，嵇康不同意司马氏代魏，故对汤 武不满。易安亦借此以斥刘豫。

【汇评】

宋 朱熹朱子语类卷一百四十：本朝妇人能文，只有李易安与魏夫人。李有诗，大略云“两汉本继绍，新室如赘疣”云云。“所以嵇中散，至死薄殷 周。”中散非汤武得国，引之以比王莽。如此等语，岂女子所能。

明 王世贞艺苑巵言卷四：“所以嵇中散，至死薄殷 周”，易安此语虽涉议论，是佳境，出宋人表。用修（杨慎）故峻其掊击，不无矫枉之过。

明 田艺蘅诗女史卷十一：且达于治体，其咏史云：“两汉本继绍，新室如赘疣。”又云：“所以嵇中散，至死薄殷周。”非妇人所能道者。

清 宋长白柳亭诗话卷二十九：朱紫阳（熹）云：“今时妇人能文（见前，略）。”愚按易安在宋，自是闺房胜流。然以殷周比莽，殊觉不伦。况“桑榆”一札，未免被人点检耶。若魏夫人咏虞美人草，方见英雄气概。

清乾隆章丘县志卷九李格非传：女清照，才情更丽，尤工于词。尝有咏史诗曰：“两汉本继绍，新室如赘疣。所以嵇中散，至死薄殷周。”意见声调，绝响一代。班妤、左嫔、蔡文姬之流也。





偶成

偶成¹





十五年前花月底，相从曾赋赏花诗。今看花月浑相似，安得情怀似往时²？

【校记】

案：此诗录自永乐大典卷八九九“二支”“诗·宋诗八”。原为黄盛璋先生首先发现，其李清照事迹考辨十二著述及其流传云：“永乐大典八八九册十八页录有李易安集偶成一首（诗略）。”然，黄先生将“往时”作“昔时”，未知何据。

【笺注】

¹黄盛璋云：“‘十五年前’虽不能定为何年，但据诗意实追怀明诚，为哀悼死者之作，当写于建炎三年以后。”（见李清照事迹考辨十二）案：赵明诚 建炎三年（一一二九）八月十八日卒于建康，十月金兵南侵，时局动荡；四年，清照追随御舟，流徙浙东，至绍兴二年（一一三二）始抵临安定居。诗盖作于本年春间。上溯十五年，约在徽宗 政和七年（一一一七）前后，时清照夫妇正屏居青州，有心赏花，如秋词多丽之咏白菊、鹧鸪天（暗淡轻黄体性柔）之咏桂花；至于如梦令（昨夜雨疏风骤）之咏海棠，则为春词矣。

²今看二句：意境颇似唐 刘希夷代悲白头翁：“年年岁岁花相似，岁岁年年人不同。”及张若虚春江花月夜：“人生代代无穷已，江月年年只相似。”又似清照自作之南歌子：“旧时天气旧时衣，只有情怀不似旧家时。”皆以自然之永恒反衬人生之无常，语极切挚而又沉痛。





上枢密韩公工部尚书胡公 （二首）并序

上枢密韩公工部尚书胡公 （二首）并序¹





绍兴癸丑五月，枢密韩公、工部尚书胡公使虏，通两宫也²。有易安室者，父祖皆出韩公门下³，今家世沦替，子姓寒微，不敢望公之车尘⁴。又贫病，但神明未衰落⁵，见此大号令，不能忘言，作古、律诗各一章，以寄区区之意，以待采诗者云。





其一


三年夏六月，天子视朝久。凝旒望南云⁶，垂衣思北狩⁷。如闻帝若曰，岳牧与群后⁸。贤宁无半千⁹，运已遇阳九¹⁰。勿勒燕然铭¹¹，勿种金城柳¹²。岂无纯孝臣，识此霜露悲¹³？何必羹舍肉，便可车载脂¹⁴。土地非所惜，玉帛如尘泥¹⁵。谁当可将命¹⁶，币厚辞益卑。四岳佥曰俞¹⁷，臣下帝所知。中朝第一人¹⁸，春官有昌黎¹⁹。身为百夫特²⁰，行足万人师。嘉祐与建中，为政有皋夔²¹。匈奴畏王商²²，吐蕃尊子仪²³。夷狄已破胆，将命公所宜。公拜手稽首²⁴，受命白玉墀。曰臣敢辞难，此亦何等时！家人安足谋，妻子不必辞。愿奉天地灵，愿奉宗庙威。径持紫泥诏²⁵，直入黄龙城²⁶。单于定稽颡，侍子当来迎²⁷。仁君方恃信，狂生休请缨²⁸。或取犬马血，与结天日盟²⁹。

胡公清德人所难³⁰，谋同德协必志安。脱衣已被汉恩暖³¹，离歌不道易水寒³²。皇天久阴后土湿，雨势未回风势急³³。车声辚辚马萧萧³⁴，壮士懦夫俱感泣。闾阎嫠妇亦何知³⁵，沥血投书干记室³⁶。夷虏从来性虎狼，不虞预备庸何伤³⁷。衷甲昔时闻楚幕³⁸，乘城前日记平凉³⁹。葵丘 践土非荒城⁴⁰，勿轻谈士弃儒生。露布词成马犹倚⁴¹，崤 函关出鸡未鸣⁴²。

巧匠何曾弃樗栎⁴³，刍荛之言或有益⁴⁴。不乞隋珠与和璧⁴⁵，只乞乡关新消息。灵光虽在应萧萧⁴⁶，草中翁仲今何若⁴⁷？遗氓岂尚种桑麻，残虏如闻保城郭。嫠家父祖生齐 鲁，位下名高人比数⁴⁸。当年稷下纵谈时，犹记人挥汗成雨⁴⁹。子孙南渡今几年，飘流遂与流人伍。欲将血泪寄山河，去洒东山一抔土⁵⁰。

【校记】

此篇录自云麓漫钞卷十四，原题作“上枢密韩公诗”，此据宋诗纪事改。癸巳类稿卷十五题作“上韩诗”、清 沈瑾钞本漱玉词 附录题作“上韩枢密诗”，皆无序。绣水诗钞卷一亦载之。王仲闻李清照集校注卷二据云麓漫钞录入，题作“上枢密韩肖胄诗”，按宋时礼俗，清照不可能直呼其名，自不可从。王题下按云：“宋诗纪事……并自‘胡公清德人所难’句起，另为一首（癸巳类稿等同）。按易安诗序明云：‘作古、律诗各一章’，即指此诗及下七律一首而言。如依宋诗纪事等则共为古、律诗三首，与序不合。且此古诗分为两首，则第一首词意未完，有头无尾。第二首开首即云‘谋同德协’，突如其来，俱不能单独自成一首。此二首（此首及下律一首）实以韩肖胄为主，胡松年仅附及而已。兹从云麓漫钞订为一首。”甚是，兹从之。然第一首太长，依五、七言句式及诗意分成三段，以便阅读。第二首题作“七律”，见后二五七页“其二”。

〔序文〕宋诗纪事自“五月”下简化作：“两公使金，通两宫也。易安父祖出韩公门下，见此大号令，不能忘言，作诗各一章以寄意，以待采诗者云。”

〔若曰〕绣水诗钞作“曰咨”。

〔无半千〕癸巳类稿作“违半千”。

〔遇阳九〕同上作“过阳九”，非。

〔霜露〕同上作“霜雪”。

〔羹舍肉〕同上作“舍羹肉”。

〔车载脂〕同上作“载车脂”。

〔如尘泥〕同上作“亦尘泥”。

〔谁当可〕同上作“谁可当”，较善。

〔行足〕同上作“行为”。

〔匈奴畏〕宋诗纪事作“汉家畏”、癸巳类稿及沈本作“汉家贵”，皆避清朝讳改。

〔吐蕃尊〕癸巳类稿、沈本作“唐室重”，宋诗纪事作“唐室尊”，绣水诗钞作“唐时尊”。

〔夷狄已〕癸巳类稿、沈本作“见时应”，宋诗纪事作“是时应”。

〔不必辞〕癸巳类稿作“不复辞”。

〔天地〕同上作“宗庙”。

〔宗庙〕同上作“天地”。

〔单于〕宋诗纪事、绣水诗钞作“北人”。癸巳类稿全句作“北人怀旧德”，皆因避讳改。

〔仁君句〕癸巳类稿作“圣孝定能达”。宋诗纪事、绣水诗钞“恃”作“博”。

〔狂生休〕癸巳类稿作“勿复言”。

〔或取犬〕同上作“倘持白”。

〔胡公句〕宋诗纪事、沈本自此起作另一首，沈本有题曰“上胡尚书诗”。

〔必志安〕癸巳类稿、沈本作“置器安”。

〔脱衣已被〕同上作“解衣已道”。

〔离歌句〕同上作“离诗不觉关山寒”。

〔投书〕癸巳类稿作“投诗”，是。

〔夷虏从来〕绣水诗钞作“天生性气”，非。宋诗纪事、癸巳类稿此句以下至“平凉”四句脱，殆因避清朝讳而删。

〔践土〕癸巳类稿、沈本作“莒父”。

〔露布词成〕同上作“愤王墓下”，癸巳类稿注：“史言项羽葬鲁，在今谷县。”

〔崤函关出〕同上作“寒号城边”。

〔何曾〕同上作“亦曾”。

〔弃樗栎〕同上作“顾樗栎”。

〔之言〕同上作“之询”。

〔只乞〕癸巳类稿作“但乞”。

〔萧萧〕癸巳类稿、沈本作“萧条”。

〔遗氓岂尚〕同上作“遗民定尚”。

〔残虏〕同上及宋诗纪事、绣水诗钞作“败将”，皆因避讳而改。

〔父祖〕癸巳类稿、沈本作“祖父”。

〔当年〕云麓漫钞、宋诗纪事作“当时”，此从癸巳类稿。

〔成雨〕癸巳类稿、沈本作“如雨”。

〔飘流〕同上及宋诗纪事作“飘零”。

〔欲将句〕癸巳类稿作“愿将血泪寄河山”。

〔东山〕癸巳类稿、沈本作“青州”，绣水诗钞作“山东”。

〔一抔土〕云麓漫钞、宋诗纪事、绣水诗钞“抔”误作“坏”，据癸巳类稿改。

【笺注】

¹此篇如序文所示作于绍兴三年癸丑（一一三三）。沈本篇末亦云：“宋 绍兴三年，韩肖胄使金，胡松年试工部尚书为副，胡尚书殆松年也。诗意与使金事亦合。”建炎以来系年要录卷六十五绍兴三年五月：“丁卯，尚书吏部侍郎韩肖胄为端明殿学士、同签书枢密院事，充大金军前奉表通问使；给事中胡松年试工部尚书，充副使。”又卷六十六：“（六月）丁亥，同签书枢密院事韩肖胄、工部侍郎胡松年入辞。”盖五月丁卯为诏下之日，六月丁亥（初四日）为出使之时，易安诗作于六月也。王仲闻以为在六月误，盖未省入辞时也。要录称胡为“工部侍郎”，指实衔，易安称“工部尚书”乃荣衔，盖尊之也。韩肖胄、胡松年，宋史卷三七九有传。

²两宫：指徽宗、钦宗两帝，时被金人掳至五国城（今黑龙江 伊兰一带）。

³父祖句：黄盛璋赵明诚李清照夫妇年谱：“大父及父李格非，俱出韩琦门下，有声于齐鲁。赵彦卫云麓漫钞卷十四载清照上韩公枢密诗序云：‘有易安室者，父祖皆出韩公门下。’此韩公当指韩琦。”案韩琦为肖胄曾祖，历仕仁宗、英宗、神宗三朝，卒于熙宁八年（一〇七五）。宋史本传称其“折节下士，无贵贱，礼之如一，尤以奖拔人才为急”。清照祖父名字不详，当游于韩琦之门；父格非熙宁九年进士及第，盖及第前亦曾游于韩琦之门。又琦子忠彦，哲宗元祐中，始召为户部尚书、擢尚书右丞，时格非已官太学；徽宗 建中靖国时始拜相，时格非官礼部员外郎，是否从游，难以确定。

⁴不敢句：即望尘莫及，义为地位悬殊。语本庄子 田子方：“夫子奔逸绝尘，而（颜）回瞠若乎其后矣。”又后汉书 赵咨传：“复拜东海相，之官，道经荥阳，令敦煌 曹暠……迎路谒候，咨不为留。暠送至亭次，望尘莫及。”后用作敬词，表示自己远远落后。

⁵神明：精神、理智。庄子 齐物论：“劳神明为一，而不知其同也。”世说新语言语：“何平叔云：‘服五石散，非唯治病，亦神明开朗。’”

⁶凝旒：形容皇帝端坐凝视。旒，天子冠冕前后悬垂的玉串，端坐时凝然不动。礼 礼器：“天子之冕，朱绿藻，十有二旒。”望南云，指思亲。晋 陆机思亲赋：“指南云以寄钦，望归风而效诚。”陆云九愍：“眷南云以兴悲，蒙东雨而涕零。”宋 陈岩肖庚溪诗话卷下：“绍兴庚午岁，余为临安秋赋考试官，同舍有举欧阳公长短句词曰：‘雁过南云，行人回泪眼。’因问曰：‘南云其意安在？’余答曰：‘尝见江总诗云：“心逐南云去，身随北雁来。故园篱下菊，今日几花开？”恐出于此耳。’昔人临歧执别，回首引望，恋恋不忍遽去而形于诗者……其惜别之意则同也。”

⁷垂衣句：易 系辞下：“黄帝、尧、舜垂衣裳而天下治，盖取诸乾坤。”唐 李白古风之一：“圣代复元古，垂衣贵清真。”多称颂帝王无为而治，此指高宗。思北狩，谓思念被掳北去的徽、钦二帝。尔雅 释天：“冬猎为狩。”春秋：“天王狩于河阳。”注：“晋实召王，为其辞逆而意顺，故经以‘王狩’为辞。”孟子 告子下：“天子适诸侯曰巡狩。”此处“北狩”为被俘的婉称。

⁸岳牧句：相传尧 舜时有四岳、十二州牧，分管政务和方国诸侯。书 周官：“曰唐 虞稽古，建官惟百，内有百揆四岳，外有州牧侯伯。”群后，诸侯。书舜典：“班瑞于群后。”又：“五载一巡守，群后四朝。”此指群臣。

⁹半千：新唐书 员半千传：“半千始名余庆……长与何彦光同事王义方，以迈秀见赏。义方常曰：‘五百载一贤者生，子宜当之。’因改今名……俄举岳牧。”此句谓众卿之中岂无贤如员半千者。

¹⁰阳九：指厄运。汉书 律历志上：“易九厄曰：初入元百六阳九。”注引孟康曰：“所谓阳九之厄，百六之会者也。”案：术数家以四千六百一十七岁为一元，初入元一百零六岁，内有旱灾九年，谓之“阳九”。魏 曹植汉二祖优劣论云：“值阳九无妄之世，遭灾光厄会之运。”

¹¹燕然铭：后汉书 窦宪传：“窦宪、耿秉与北单于战于稽落山，大破之。虏众奔溃，单于遁走……宪、秉遂登燕然山，出塞三千余里，刻石勒功，纪汉威德，令班固作铭。”燕然山，即今蒙古 杭爱山。

¹²金城柳：世说新语 言语：“桓公北征，经金城，见前为琅琊时种柳，皆已十围，慨然曰：‘木犹如此，人何以堪！’攀枝执条，泫然流泪。”桓公，晋桓温，太和四年北伐，至金城（今甘肃 皋兰县西南）。案：以上二句转述高宗意旨，当受当时主和派思想影响，不同意北伐。建炎以来系年要录卷六十六载韩肖胄言：“今大臣各徇己见，致和战未有定论，和议乃权时之宜，以济艰难。他日国步安强，军威大振，理当别图。今臣等已行，愿毋先渝约。”可见朝廷主和之说一斑。

¹³岂无二句：纯孝，左传隐公元年：“颍考叔，纯孝也，爱其母，施及庄公。”霜露悲，谓凄怆之情。礼记祭义：“霜露既降，君子履之，必有凄怆之心，非其寒之谓也。”宋史 韩肖胄传谓肖胄“事母以孝闻”，故清照以“纯孝臣”称之。

¹⁴何必二句：谓勿以老母为念，受命即行。羹舍肉：左传隐公元年：“颍考叔为颍谷封人，闻之，有献于（郑庄）公。公赐之食，食舍肉。公问之，对曰：‘小人有母，皆尝小人之食矣，未尝君之羹，请以遗之。’” 车载脂，车轴上润滑油脂，以利速行。诗 邶风 泉水：“载脂载舝，还车言迈。”集传：“脂，以脂膏涂其舝，使滑泽也。舝，车轴也。”案：建炎以来系年要录卷六十六：“肖胄母文安郡太夫人 文氏，闻肖胄当行，为言：‘韩氏世为社稷臣，汝当受命即行，勿以老母为念。’帝称为贤母，封荣国夫人。”二句括其意。

¹⁵土地二句：命肖胄对金让步求和，此亦转述高宗意旨。

¹⁶将命：传递主客之间的话语。论语 宪问：“阙党童子将命。”礼 少仪：“某固愿闻名于将命者。”疏：“将命，谓传辞出入，通客主之言语者也。”

¹⁷四岳：尚书 尧典：“帝曰咨，四岳。”孔传：“四岳，即上羲和之四子，分掌四岳之诸侯。”一作“四岳”，史记 五帝纪 集解引郑玄曰：“四岳，四时官，主方岳之事。”又诗 大雅 崧高“崧高维岳”笺：“四岳，卿士之官，掌四时者也，因主方岳巡狩之事。”此取后一义。 佥曰，皆曰。书 舜典：“佥曰：伯禹作司空。” 俞，允许、允诺。书 尧典：“帝曰：俞，予闻，如何？”

¹⁸中朝句：刘宾客嘉话录：“卢新州（杞）为相，令李揆入蕃……揆既至蕃，蕃长问：‘唐家第一人李揆，公是否？’揆曰：‘非也。他那个李揆争肯到此。’恐其拘留，以此诬之也。揆门户第一、文学第一、官职第一。”宋 苏轼送子由使契丹诗：“单于若问君家事，莫道中朝第一人。”

¹⁹春官句：春官，周礼卷五春官宗伯：“乃立春官宗伯，使帅其属，而掌邦礼，以佐王和邦国。”唐代 光宅间，曾改礼部为春官，后世遂作礼部的代称。唐 刘禹锡宣上人远寄贺礼部王侍郎放榜后诗因而继和：“一日声名遍天下，满城桃李属春官。”据新唐书 韩愈传，卒赠礼部尚书，清照当指此。昌黎，韩愈世居颍川，常据先世郡望自称昌黎（故址在今北京 通县东）人，门人李汉编其诗文，因题名为昌黎先生文集，见顾炎武京东考古录。

²⁰百夫特：指杰出人物。诗秦风 黄鸟：“维此奄息，百夫之特。”郑笺：“百夫之中最雄俊也。”

²¹嘉祐二句：嘉祐，宋仁宗年号（一〇五六—一〇六三），时肖胄曾祖韩琦为相；建中靖国，宋徽宗年号（一一〇一），时肖胄祖韩忠彦为相。皋 夔，皋即皋陶，舜时狱官；夔，舜时乐官。喻指贤臣。此处借喻韩琦、韩忠彦。

²²匈奴句：王商，汉 蠡吾人，字子威。成帝时为丞相，有威重。汉书本传云：“长八尺有余，身体鸿大，容貌甚过绝人。河平四年，单于来朝，引见白虎殿。丞相商坐未央殿中，单于前，拜谒商。商起，离席与言。单于仰视商貌，大畏之，迁延却退。天子闻而叹曰：此真汉相矣！”

²³吐蕃句：郭子仪，唐 华州 郑县人。长六尺余，体貌秀杰。平安 史之乱有功，代宗时为尚书令。永泰元年（七六五）八月，党项族首领仆固怀恩诱吐蕃、回纥、羌、浑等三十余万南下，京师震恐，天子下诏亲征。是时，急召子仪自河中至，屯于泾阳，而虏骑已合。子仪以数十骑徐出，免胄而劳之，“回纥皆舍兵下马齐拜曰：‘果吾父也！’”见旧唐书本传。清照云“吐蕃”，当系误记。案：韩琦及忠彦，貌皆英伟，为北人所敬畏，宋史 韩琦传云琦“在魏都久，辽使每过，移牒必书名，曰：‘以韩公在此故也。’忠彦使辽，辽主问知其貌类父，即命工图之。”故清照以比王商、郭子仪。

²⁴稽首：古代跪拜礼。书 舜典：“禹拜稽首。”疏：“周礼太祝辨九拜，一曰稽首。稽首为敬之极，故为首至地。”

²⁵紫泥诏：用紫泥所封之诏书。卫宏汉旧仪上：“皇帝六玺……皆以武都紫泥封。”唐 李白玉壶吟：“凤凰初下紫泥诏，谒帝称觞登御筵。”

²⁶黄龙城：金之首都，在今吉林 农安县。宋史 岳飞传谓“直抵黄龙府，与诸君痛饮尔”，即指此。

²⁷侍子：诸侯或属国王遣子入侍皇帝，称侍子。后汉书 光武帝纪下：“鄯善王、车师王等十六国遣子入侍奉献……帝以中国初定，未遑外事，乃还其侍子，厚加赏赐。”此指金朝太子。

²⁸狂生句：此谓勿对金人作战。狂生，胆大妄为者。荀子 君道：“危削灭亡之情举积此矣，而求安乐，是狂生也。” 请缨：要求从军击敌。汉书 终军传：“南越与汉和亲，乃遣军使南越，说其王，欲令入朝，比内诸侯。军自请愿受长缨，必羁南越王而致之阙下。”

²⁹或取二句：谓与金人歃血盟誓。战国策魏一：“刑白马以盟于洹水之上，以相坚也。”天日盟，指天日以为盟。三国志 吴 胡综传：“款心赤实，天日是鉴。”案：以上四句谓当时不必出兵抗金，而应签订和约，此乃当局之意。参见注¹²要录卷六十六绍兴三年六月所载签书枢密院事韩肖胄之言，清照特转述其意而已。

³⁰胡公句：谓胡松年之德望难能可贵。宋史本传：“方秦桧秉政，天下识与不识，率以疑忌置之死地，故士大夫无不曲意阿附为自安计。松年独鄙之，至死不通一书，世以此高之。”

³¹脱衣句：谓深受国恩。脱衣，即解衣。史记 淮阴侯传：“汉王授我上将军印，予我数万众，解衣衣我，推食食我，言听计用，故吾得以至于此。”即宋史 韩肖胄传记其母语“汝家世受国恩”之意。

³²离歌句：战国时燕太子 丹使荆轲入秦刺秦王，太子与宾客皆白衣冠送之，至易水饯别，高渐离击筑，荆轲和而歌曰：“风萧萧兮易水寒，壮士一去兮不复还。”见战国策燕三。

³³皇天二句：以天阴地湿，风狂雨骤，形容局势之险恶。此为清照常用手法，如清平乐：“看取晚来风势，故应难看梅花。”永遇乐：“元宵佳节，融和天气，次第岂无风雨。”

³⁴车声句：唐 杜甫兵车行：“车辚辚，马萧萧，行人弓箭各在腰。”此状韩 胡二公出发情景。

³⁵闾阎嫠妇：清照自称。闾阎，泛指民间。汉书 异姓诸侯王表：“闾阎逼于戎狄。”注：“闾，里门也。阎，里中门也。陈胜 吴广本起闾左之戍，故总言闾阎。”嫠妇，寡妇。左传昭公二十五年：“嫠也何害，先夫当之矣。”注：“寡妇曰嫠。”

³⁶记室：相当今之秘书。三国志 魏 陈琳传：“太祖并以琳、（阮）瑀为司马军谋祭酒，管记室，军国书檄，多琳、瑀所作也。”宋朝诸王府亦设此职，名“记室参军”，见高承事物纪原卷五。

³⁷不虞预备：左传桓公十七年：“疆埸之事，慎守其一而备其不虞。”此谓提高警惕。不虞，没有料到。

³⁸衷甲句：衣内着铠甲。左传襄公二十七年：“辛巳，将盟于宋西门之外，楚人衷甲。”注：“甲在衣中。”

³⁹乘城句：乘城，登城，即坚守城池。史记 高祖本纪：“宛，大郡之都也，连城数十，人民众，积蓄多，吏人自以为降必死，故皆坚守乘城。”索隐：“李奇曰：乘，守也。韦昭曰：乘，登也。” 平凉，川名，在今甘肃。唐德宗 贞元三年（七八七）闰四月，唐与吐蕃在此设坛会盟。资治通鉴卷二三二载：“尚结赞与（浑）瑊约，各以甲士三千人列于坛之东西，常服者四百人从至坛下。辛未，将盟。尚结赞又请各遣游骑数十更相觇索，瑊皆许之。吐蕃伏精骑数万于坛西，游骑贯穿唐军，出入无禁。唐骑入虏军，悉为所擒，瑊等皆不知，入幕，易礼服。虏发鼓三声，大噪而出，杀宋奉朝等于幕中。”

⁴⁰葵丘句：葵丘，春秋时宋地，在今河南 兰考县东。左传僖公九年：“秋，齐侯（桓公）盟诸侯于葵丘。”践土，春秋时郑地。春秋僖公二十八年城濮之战后，“五月癸丑，公会晋侯、齐侯、宋公、蔡侯、郑伯、卫子、莒子于践土。”在今河南 原阳县西南。

⁴¹露布句：世说新语 文学：“桓宣武（温）北征，袁虎时从，被责免官。会须露布文，唤袁倚马前，令作。手不辍笔，俄得七纸，殊可观。东亭（王珣）在侧，极叹其才。”案：露布乃不封之文书。唐 封演封氏闻见记卷四：“露布，捷书之别名也。诸军破贼，则以帛书建诸竿上，兵部谓之露布。盖自汉以来有其名。所以名露布者，谓不封检而宣布，欲四方速知。”

⁴²崤函句：史记 孟尝君传：“夜半至函谷关，秦昭王后悔出孟尝君，即使人驰传逐之。孟尝君至关，关法：鸡鸣而出客。孟尝君恐追至，客之居下坐者能为鸡鸣，而鸡尽鸣，遂发传，出之。”殽谓殽山，在今河南 洛宁县北；函谓函谷关，秦之东关，在今河南 灵宝县南。

⁴³巧匠句：自谦不才之语。樗栎，二种劣质木材。庄子 逍遥游：“吾有大树，人谓之樗，其大本拥肿而不中绳墨，其小枝卷曲而不中规矩。立之涂，而匠者不顾。”又人间世：“匠石之齐，至于曲辕，见栎社树，其大蔽数千牛，絜之百围……散木也。以为舟则沉，以为棺椁则速腐，以为器则速毁，以为门户则液，以为柱则蠧。是不材之木也。”

⁴⁴刍荛之言：谦词。刍荛，割草打柴的樵夫。诗 大雅 板：“先民有言，询于刍荛。”传：“刍荛，薪采者。”引申为草野之人。

⁴⁵不乞句：淮南子 览冥训：“譬如隋侯之珠，和氏之璧，得之者富，失之者贫。”注：“隋侯，汉东之国，姬姓诸侯也。隋侯见大蛇伤断，以药傅之。后蛇于江中衔大珠以报之，因曰隋侯之珠，盖明月珠也。”和璧，卞和所献之璧。韩非子 和氏：“楚人和氏得玉璞楚山中，奉而献之厉王。厉王使玉人相之，玉人曰：‘石也。’王以和为诳而刖其左足。及厉王薨，武王即位，和又奉其璞而献之武王。武王使玉人相之，又曰：‘石也。’王又以和为诳而刖其右足。及武王薨，文王即位。和乃抱其璞而哭于楚山之下，三日三夜，泪尽而继之以血。王闻之，使人问其故，曰：‘天下之刖足者多矣，子奚哭之悲也？’和曰：‘吾非悲刖也，悲夫宝玉而题之以石，贞士而名之以诳，此吾所以悲也。’王乃使玉人理其璞而得宝焉，遂命曰和氏之璧。”

⁴⁶灵光：殿名。汉景帝子鲁恭王所建，故址在山东曲阜东。文选王文考鲁灵光殿赋序：“初，恭王始都下国，好治宫室，遂因鲁僖基兆而营焉。遭汉中微，盗贼奔突，自西京 未央 建章之殿，皆见隳坏，而灵光岿然独存。”后亦毁。水经注卷二十五泗水：“孔庙东南五百步，有双石阙，即灵光之南阙；北百余步，即灵光殿基。”此处借指北宋宫殿。

⁴⁷翁仲：传说本为秦时巨人名，见淮南子 氾论高诱注，云：“秦皇帝二十六年，初兼天下，有长人见于临洮，其高五丈，足迹六尺。放写其形，铸金人以象之，翁仲君何是也。”后指宫门铜像或墓道石像。宋书 五行志一：“魏明帝景初元年，发铜铸为巨人二，号曰翁仲，置之司马门外。”又唐 柳宗元衡阳与梦得分路赠别诗：“伏波故道风烟在，翁仲遗墟草树平。”此指墓前石人。

⁴⁸人比数：与人名位相等。汉书 司马迁传 报任安书：“刑余之人，无所比数，非一世也，所从来远矣。”

⁴⁹当年二句：形容讲学盛况。稷下，古地名，在战国时齐之都城临淄 稷门。史记 田敬仲完世家：“宣王喜文学游说之士，自如驺衍、淳于髡、田骈、接予、慎到、环渊之徒七十六人，皆赐列第，为上大夫，不治而议论。是以齐稷下学士复盛，且数百千人。”集解引刘向别录曰：“齐有稷门，城门也。谈说之士期会于稷下也。” 挥汗成雨，形容人多。史记 苏秦传：苏秦说齐宣王曰：“临菑之涂，车毂击，人肩摩，连衽成帷，举袂成幕，挥汗成雨，家殷人足，志高气扬。”

⁵⁰东山：孟子 尽心上：“孔子登东山而小鲁，登太山而小天下。”朱熹集注：“东山，盖鲁城东之高山，而太山则又高矣。” 一抔土，一捧土。史记 张释之传：“假令愚民取长陵一抔土，陛下何以加其法乎？”唐 骆宾王为徐敬业讨武曌檄：“一抔之土未干，六尺之孤何托？”此指清照祖先坟墓。





其二


想见皇华过二京¹，壶浆夹道万人迎²。连昌宫里桃应在³，华萼楼前鹊定惊⁴。但说帝心怜赤子⁵，须知天意念苍生⁶。圣君大信明如日，长乱何须在屡盟⁷。

【笺注】

¹想见句：皇华，颂使节之辞。诗 小雅 皇皇者华 序：“皇皇者华，君遣使臣也。送之以礼乐，言远而有光华也。”杜甫寄韦有夏郎中诗：“万里皇华使，为僚记腐儒。”二京，指宋之南京（今河南 商丘）、东京（今开封）。又有北京（今河北 大名），亦宋使至金常经之地。此盖泛指。

²壶浆：孟子 梁惠王下：“以万乘之国，伐万乘之国，箪食壶浆，以迎王师。”此喻中原人民踊跃劳军。

³连昌宫：唐高宗 显庆三年置，故址在今河南 宜阳县。唐 元稹连昌宫词云：“连昌宫中满宫竹，岁久无人森似束。又有墙头千叶桃，风动落花红簌簌。”

⁴华萼楼：唐玄宗 开元二年在旧邸兴庆宫西所建，题“花萼相辉之楼”。旧址在今陕西 西安 兴庆公园。徐松唐两京城坊考：“开元二十四年十二月，毁东市东北角、道政坊西北角，以广花萼楼前地。置宫后，宁王 宪、申王 㧑、岐王 范、薛王 业，邸第相望，环于宫侧，明皇因题‘花萼相辉’之名，取诗人‘棠棣’之意。”唐 郑处诲明皇杂录一：“兴庆宫，帝潜邸，于西南隅起花萼相辉之楼，与诸王游处。” 鹊定惊，谓鹊惊起。唐 钱起裴迪南门对月诗：“鹊惊随月散，萤远入烟流。”又王涯秋思诗：“月度天河光转湿，鹊惊秋树叶频飞。”宋 辛弃疾西江月 夜行黄沙道中：“明月别枝惊鹊，清风半夜鸣蝉。”然细玩清照诗意，当为“鹊定喜”之意，因押韵而改用“惊”字。西京杂记三：“乾鹊噪而行人至。”韩肖胄、胡松年奉使北上，故宋旧宫之鹊惊起而报喜也。

⁵赤子：婴儿。书 康诰：“若保赤子，惟民其康乂。”疏：“子生赤色，故言赤子。”引申为子民百姓。汉书 龚遂传：“其民困于饥寒，而吏不恤，故使陛下赤子，盗弄陛下之兵于潢池中耳。”

⁶苍生：亦指百姓。书 益稷：“光天之下，至于海隅苍生，万邦黎献。”晋书 谢安传：“中丞高崧戏之曰：‘卿屡违朝旨，高卧东山，诸人每相与言，安石不出，将如苍生何？苍生亦将如卿何？’”

⁷长乱句：诗 小雅 巧言：“君子屡盟，乱是用长。”集传：“言君子不能已乱，而屡盟以相要，则乱是用长矣。”长乱，滋长动乱。清照以“何须”二字否定此说，谓与金订盟，不一定“长乱”，盖一心祈求和平，并祝愿韩、胡此行成功也。

【汇评】

宋 赵彦卫云麓漫钞卷十四：李氏自号易安居士，赵明诚 德夫之室，李文叔女。有才思，文章落笔，人争传之。小词多脍炙人口，已版行于世。他文少有见者，上枢密韩公诗（略）。

近代陈衍宋诗精华录卷四：雄浑悲壮，虽起杜、韩为之，无以过也。古今妇女，文姬外无第三人。然文姬所遇，悲愤哀痛，千古无两，私情公谊，又自不同矣。





乌江

乌江¹





生当作人杰²，死亦为鬼雄³。至今思项羽，不肯过江东⁴。

【校记】

此篇录自诗女史卷十一。彤管遗编续集卷十七、名媛诗归卷十八、历朝名媛诗词卷七、乾隆章丘县志卷十二亦载之。绣水诗钞题作夏日绝句。

〔作人杰〕彤管遗编、名媛诗归、历朝名媛诗词“作”作“为”。

〔为鬼雄〕同上“为”作“作”，平仄不叶，非。

【笺注】

¹此诗当作于建炎三年己酉（一一二九）四、五月间。据清照金石录后序，赵明诚“己酉三月罢（建康），具舟上芜湖，入姑孰，将卜居赣水上。夏五月，至池阳。”乌江在今安徽 和县东北四十里，位于建康（今南京）姑孰（今当涂）之间长江北岸，为清照舟行必经之地。赵明诚于本年三月罢守建康，当于夏四月以后启行，其经乌江，亦当在四、五月间，故绣水诗钞题作夏日绝句。

²人杰：杰出人物。史记 高祖本纪五年高祖曰：“夫运筹帷幄之中，决胜于千里之外，吾不如子房；镇国家，抚百姓，给馈饷，不绝粮道，吾不如萧何；运百万之众，战必胜，攻必克，吾不如韩信。此三者，皆人杰也。”文子 上礼：“行可以为仪表，智足以决嫌疑，信可以守约，廉可以使分财，作事可法，出言可道，人杰也。”

³鬼雄：鬼魂中的强者。楚辞 九歌 国殇：“身既死兮神以灵，魂魄毅兮为鬼雄。”

⁴至今二句：史记 项羽本纪：“于是项王乃欲东渡乌江。乌江亭长船待，谓项王曰：‘江东虽小，地方千里，众数十万人，亦足王也。愿大王急渡。今独臣有船，汉军至，无以渡。’项王笑曰：‘天之亡我，我何渡为？且籍与江东子弟渡江而西，今无一人还，纵江东父老怜而王我，我何面目见之？纵彼不言，籍独不愧于心乎！’”乃自刎而死。唐代 乌江建有项王祠，李阳冰篆其额曰“西楚霸王祠”。宋 熙宁末秦观与参寥子曾邀乌江令阎求仁谒项羽祠，见淮海集 游汤泉记，并有还自汤泉十四韵。易安夫妇爱好文物，金石录卷七第一千三百二十五曾著录“唐西楚霸王祠颂，贺兰进明撰，贺兰诚书。天宝十三载十月。”故可推知，清照与明诚曾谒霸王祠，感而赋此诗，以讽喻现实。





夜发严滩

夜发严滩¹





巨舰只缘因利往，扁舟亦是为名来²。往来有愧先生德³，特地通宵过钓台⁴。

【校记】

此篇录自清 厉鹗宋诗纪事卷八十七，注云：“钓台集。”王仲闻李清照集校注卷二题作钓台，并云：“据此诗文义，似只夜过钓台，无‘夜发’之意，兹改题作‘钓台’。”兹不从。

【笺注】

¹此篇作于绍兴四年（一一三四）十月。清照打马图序：“今年十月朔，闻淮上警报，江 浙之人，自东走西……易安居士自临安溯流，涉严滩之险，抵金华。”案：严滩在浙江 桐庐 富春江畔，相传为东汉 严子陵钓鱼处。岸畔富春山上有东西两台，传为严子陵钓鱼台。

²巨舰二句：明 郎瑛七修类稿卷三十赵墓严台诗：“汉 严子陵钓台，在富春江之涯。有过台而咏者曰：‘君为利名隐，我为利名来。羞见先生面，黄昏过钓台。’”清 梁绍壬两般秋雨盦随笔 钓台诗条云：“范文正诗云：‘子为功名隐，我为功名来。羞见先生面，黄昏过钓台。’不铺张而景仰之意自见。”王仲闻云梁氏“殆因范（仲淹）有钓台七绝一首云：‘汉包六合网英豪，一个冥鸿惜羽毛。世祖功臣三十六，云台争似钓台高。’致误。”易安盖据前人诗意成此二句。

³先生德：范仲淹严先生祠堂记：“先生之德，山高水长。”宋 李觏改“德”为“风”。

⁴特地：唐 宋时方言，犹云特为、特意。杜甫陪柏中丞观宴将士之一：“几时来翠节，特地引红妆。”宋 王珪宫词：“才人特地新妆束，五色春衫画折枝。”参见诗词曲语辞汇释卷四。





题八咏楼

题八咏楼¹





千古风流八咏楼，江山留与后人愁²。水通南国三千里，气压江城十四州³。

【校记】

此篇录自方舆胜览卷七。又见事文类聚 翰墨大全后乙集圣朝混一方舆胜览卷下、彤管遗编续集卷十七、名媛诗归卷十八、古今女史诗集卷六、绣谷春容卷一、绣水诗钞卷一。

【笺注】

¹此诗慨叹江山之难守。王仲闻李清照集校注卷二：“此首当作于绍兴五年，清照时在金华。”案：八咏楼为金华名胜。宋 韩元吉南涧甲乙稿卷十四极目亭诗集序：“婺城临观之许凡三：中为双溪楼，西为八咏楼，东则此亭，皆尽见群山之秀。两川贯其下，平林旷野，景物万态。”楼为南齐 隆昌元年（四九四），沈约知婺州时所建，原名元畅楼。约有登元畅楼诗：“登楼望秋月，会圃临春风。岁暮愍衰草，霜来悲落桐。夕行闻夜鹤，晨征听晓鸿。解佩去朝市，被褐守山东。”又以此诗之每一句作长诗之首句，衍为八首，题作元畅楼八咏。宋太宗 至道时，冯伉知婺州，遂据以改称八咏楼，见方舆胜览卷七。

²江山句：是时金兵南侵，清照避乱至此，慨江山之难守，故云“江山留与后人愁”。

³十四州：宋史 地理志七两浙路：“府二：平江、镇江；州十二：杭、越、湖、婺、明、常、温、台、处、衢、严、秀。”二府加十二州，共十四州。僧贯休献钱尚父（镠）：“满堂花醉三千客，一剑霜寒十四州。”即指此。

【汇评】

明 赵世杰古今女史诗集卷六：气象宏敞。





皇帝阁春帖子

皇帝阁春帖子¹





莫进黄金簟²，新除玉局床³。春风送庭燎，不复用沉香⁴。

【校记】

此篇录自诗女史卷十一。彤管遗编续集卷十七、古今女史诗集卷七、名媛诗归卷十八、历朝名媛诗词卷七、绣水诗钞卷一亦载之。清 沈瑾钞本漱玉词亦作为附录。然各本均与“日月尧天大”并为一首，题作皇帝阁。王仲闻李清照集校注卷二云：“传世宋人帖子词，或为七言四句，或为五言四句（新编李清照集云：‘端午帖子均系五绝。’未知何据），未见有五律或七律者。浩然斋雅谈载‘日月尧天大’等三首，亦俱为五言四句，并不似误夺半首。浩然斋雅谈所载乃端午帖子，而此四句内有‘春风’、‘庭燎’，俱非端午事，此必春帖子也（立春所进帖子词，名‘春帖子’）。诗女史等殆以其同韵而误为一首，今分为两首。此首并依其内容改题作‘皇帝阁春帖子’。下贵妃阁一首，亦有‘春’字，当亦为春帖子。亦同样改题，不另作说明。”王说甚是，兹从之。

〔莫进〕进，古今女史、历朝名媛诗词作“是”，绣水诗钞作“其”，皆误。

【笺注】

¹王仲闻云：“此首必作于绍兴十三年或以后。”今查建炎以来系年要录卷一四八，绍兴十三年癸亥（一一四三）：“辛丑立春节，学士院始进帖子词，百官赐春幡胜，自建炎以来久废，至是始复之。”宋 周密武林旧事卷二立春：“学士院撰进春帖子，帝、后、贵妃、夫人诸阁，各有定式，绛罗金缕，华粲可观。”是时易安年已六十。

²黄金簟：以金丝编成的席子。南史 齐武帝纪永明九年：“夏五月丙申，林邑国献金簟。”

³玉局床：一种玉制曲脚床。局，曲。云笈七签卷一〇九引神仙传 张道陵传：“陵坐局脚玉床斗帐中。”

⁴春风二句：庭燎，庭中照明的火炬。诗 小雅 庭燎：“夜如何其？夜未央，庭燎之光。”周礼 秋官 司烜氏：“凡邦之大事，共坟烛庭燎。”注：“（郑）玄谓：坟，大也。树于门外曰大烛，于门内曰庭燎，皆所以照众为明。”唐 李商隐隋宫守岁诗：“沉香甲煎为庭燎。”清照盖本此。





贵妃阁春帖子

贵妃阁春帖子¹





金环半后礼²，钩弋比昭阳³。春生百子帐⁴，喜入万年觞⁵。

【校记】

此篇录自诗女史卷十一。彤管遗编续集卷十七、名媛诗归卷十八、历朝闺雅卷六、绣水诗钞卷一、历朝名媛诗词卷七亦载之。

〔百子帐〕各本俱作“柏子帐”，此据历朝闺雅改。

【笺注】

¹此篇作于绍兴十三年癸亥（一一四三）立春之前。据宋史 后妃传，高宗 吴皇后，绍兴十三年闰四月自贵妃立为皇后。其后宫中只有潘贤妃、刘贤妃，而无贵妃。故知此帖子系为吴贵妃而作。

²金环：后妃进御及妊娠所用的标志饰物。太平御览卷一三五引五经要义：“古者后夫人必有女史彤管之法。后妃群妻以礼御于君所，女史书其日，授其环，以示进退之法。生子月娠，则以金环退之。当御者，以银环进之，著于左手；既御，著于右手。左者阳也，亦当就男，故著左手。右手阴也，既御而复故。此女史之职也。”半后礼，享受皇后礼遇之一半。杨太真外传：“册太真宫女道士杨氏为贵妃，半后服。”

³钩弋句：史记 外戚世家：“钩弋夫人姓赵氏，河间人也。得幸武帝，生子一人，昭帝是也。”索隐按：“夫人姓赵，河间人。汉书云‘武帝过河间，望气者言此有奇女，天子乃使使召之。女两手皆拳，上自披之，手即时伸。由是幸，号曰拳夫人。后居钩弋宫，号曰钩弋夫人’。列仙传云：‘发手得一玉钩，故号焉。’”昭阳，汉宫名。武帝时后宫八区中有昭阳殿，成帝宠妃赵飞燕居之。汉书 外戚传：“（赵）皇后既立，后宠少衰，而弟绝幸，为昭仪，居昭阳舍。其中庭彤朱，而殿上髤漆，切（门限）皆铜沓。黄金涂，白玉阶，壁带往往为黄金，函蓝田璧，明珠、翠羽饰之。自后宫未尝有焉。”

⁴百子帐：宋 程大昌演繁露卷十三：“唐人昏（婚）礼，多用百子帐，特贵其名与昏宜，而其制度则非有子孙众多之义。盖其制本出于戎虏，特穹庐、拂庐之具体而微者耳。”袁褧枫窗小牍卷下：“若今禁中大婚百子帐，则以锦绣织成百小儿嬉戏状。”

⁵万年觞：进酒祝帝王长寿。后汉书 班超传：“陛下举万年之觞。”





皇帝阁端午帖子

皇帝阁端午帖子¹





日月尧天大²，璿玑舜历长³。侧闻行殿帐⁴，多集上书囊⁵。

【校记】

此篇录自宋 周密浩然斋雅谈卷上。诗女史卷十一、彤管遗编续集卷十七、名媛诗归卷十八、古今女史 诗集卷七、历朝名媛诗词卷七、癸巳类稿卷十五、绣水诗钞卷一、宋诗纪事补遗卷九十四亦载之。

〔天〕诗女史、彤管遗编、名媛诗归作“仁”。

〔侧〕诗女史、彤管遗编、古今女史、历朝名媛诗词、绣水诗钞作“或”。

〔集〕同上作“是”。

【笺注】

¹此篇及以下二篇，皆作于绍兴十三年癸亥（一一四三）端午之前。周密浩然斋雅谈卷上：“李易安绍兴癸亥在行都，有亲联为内命妇者，因端午进帖子（中略）。时秦楚材在翰苑，恶之，止赐金帛而罢。”秦梓，字楚材，秦桧之兄，时为翰林学士。又武林旧事卷三端午：“先期，学士院供帖子，如春日禁中排当，例用朔日，谓之‘端一’。”帖子皆“送后苑作院，用罗帛制造，及期进入”。见皇朝岁时杂记。

²尧天：论语 泰伯：“子曰：大哉，尧之为君也！巍巍乎，惟天为大，唯尧则之。”唐 杜审言蓬莱三殿侍宴奉敕咏终南山应制诗：“小臣持献寿，长此戴尧天。”此处称颂高宗盛德及太平盛世。

³璿玑：即璿玑玉衡，浑天仪的前身，用以观测天体。书舜典：“在璿玑玉衡，以齐七政。”疏：“说文云：璿，美玉也……玑衡者，玑为转运，衡为横箫，运玑使动于下，以衡望之，是王者正天文之器。汉世以来谓之浑天仪者是也。”

⁴侧闻：谦词，从旁闻知。史记 贾谊列传 吊屈原赋：“侧闻屈原兮，自沉汨罗。”文选司马迁报任少卿书：“仆虽罢驽，亦尝侧闻长者之遗风矣。”李善注：“侧闻，谦词也。” 行殿帐，帝王出行观察民风时所用。北史 宇文恺传：“又造观风行殿，上容卫者数百人，离合为之，下施轮轴，推移倏忽，有若神功。”

⁵上书囊：后汉书 翟酺传上疏谏曰：“夫俭德之恭，政存约节。故文帝爱百金于露台，饰帷帐于皂囊。或有讥其俭者，上曰：‘朕为天下守财耳，岂得妄用之哉！’”范晔注：“又东方朔曰：文帝集上书囊以为殿帷。”案：汉制，群臣上章表，如事关机密，则封以皂囊，见后汉书 蔡邕传。

【汇评】

清 俞正燮癸巳类稿卷十五：（绍兴）三年，行都端午，易安亲联有为内夫人者，代进帖子，皇帝阁曰（见前），皇后阁曰（见下），夫人阁曰（见下），于是翰林止金帛之赐，咸以为由易安也。时直翰林者秦楚材忌之。

均案：俞氏误为绍兴三年，盖未深考。应为“十三年”。





皇后阁端午帖子

皇后阁端午帖子¹





意帖初宜夏²，金驹已过蚕³。至尊千万寿⁴，行见百斯男⁵。

【校记】

此篇录自宋 周密浩然斋雅谈卷上。癸巳类稿卷十五、绣水诗钞卷一、宋诗纪事补遗卷九十四亦载之。

【笺注】

¹此篇作于绍兴十三年癸亥（一一四三）端午之前，详前一首笺注¹。皇后，指高宗 吴皇后，见贵妃阁春帖子笺注¹，此时已由贵妃升为皇后。

²意帖：周密浩然斋雅谈卷上：“意帖，用上官昭容事。”案：上官昭容，名婉儿，唐中宗昭仪。据资治通鉴卷二〇九，中宗景龙二年（七〇八），“夏四月癸未，置修文馆大学士四员，直学士八员，学士十二员，选公卿以下善为文者李峤等为之。每游幸禁苑，或宗戚宴集，学士无不毕从，赋诗属和。使上官昭容第其甲乙，优者赐金帛……于是天下靡然争以文华相尚。”可见意帖即指以己意品评帖子词之优劣。

³金驹句：言时光已过养蚕时节。金驹，白驹，指日。蚕时在农历三、四月。宋 翁卷乡村四月诗：“乡村四月闲人少，才了蚕桑又插田。”

⁴至尊：至高无上的地位。贾谊过秦论：“履至尊而制六合，执棰拊以鞭笞天下。”后作帝王的尊称。汉书 礼乐志：“舞人无乐者，将至至尊之前不敢以乐也。”唐 张祜集灵台诗：“却嫌脂粉污颜色，淡扫蛾眉朝至尊。”

⁵百斯男：谓多子。诗 大雅 思齐：“太姒嗣徽音，则百斯男。”高宗患不育症，故祝之。





夫人阁端午帖子

夫人阁端午帖子¹





三宫催解粽²，妆罢未天明。便面天题字³，歌头御赐名⁴。

【校记】

此篇录自浩然斋雅谈卷上。癸巳类稿卷十五、绣水诗钞卷一、宋诗纪事补遗卷九十四亦载之。

〔妆罢未天明〕癸巳类稿、绣水诗钞作“团箭彩丝萦”。

【笺注】

¹此篇作于绍兴十三年癸亥（一一四三）端午之前，详前二首笺注¹。夫人，盖指高宗 潘贤妃、张贤妃、刘贵妃等，时尚未有位号皆称夫人。见宋史 后妃传下。

²三宫：此指后宫。解粽，岁时广记卷二十一引岁时杂记：“京师人以端午日为解粽节。又解粽为献，以叶长者为胜，叶短者输。或赌博，或赌酒。李之问端午词云：‘愿得年年，长共我儿解粽。’”

³便面句：谓皇帝在扇面题字。汉书 张敞传：“敞无威仪，时罢朝会过，走马章台街，使御吏驱，自以便面拊马。”颜师古注：“便面，所以障面，盖扇之类也。不欲见人，以此自障面，则得其便，故曰‘便面’。亦曰屏面。今之沙门所持竹扇，上袤平而下圜，即古之便面也。”天题字，尔雅 释诂：“天，君也。”诗 大雅 荡“天降滔德”传：“天，君也。”故杜甫端午日赐衣诗云：“自天题处湿，当暑著来清。”

⁴歌头句：谓皇帝为新曲赐名。歌头，宋 张炎词源卷下：“法曲有散序、歌头，音声近古，大曲有所不及。”案：歌头为唐 宋大曲的中序或排遍的第一支曲子。如水调歌头，钦定词谱调下注云：“乃唐人大曲，凡大曲有歌头，此必裁截其歌头，另倚新声。”亦有中序换遍者，如宋 王诜有换遍歌头。





补遗





题砚诗

题砚诗¹





片石幽闺共谁语，输磨盾笔是男儿²，梦回已弄生花管³，肯蘸青烟只扫眉⁴。

【校记】

录自邓之诚骨董琐记卷三“李清照砚”条，云：“上海 郁泰峰，旧藏李清照砚，背镌二十八字曰（诗略），陇西 清照子题。”陇西，李氏郡望名。子，此指女子。诗 卫风 硕人：“齐侯之子，卫侯之妻。东宫之妹，邢侯之姨。”清照沿古俗自称为子。

〔盾笔〕即盾鼻，清照盖因同音而有意用之。

〔蘸〕原为“醮”字，误。当作“蘸”。

【笺注】

¹据校记，此砚既为上海郁泰峰旧藏，盖系清照南渡后之物，诗或作于此时。

²盾笔：即盾鼻，盾牌的把手。资治通鉴卷一六〇南朝梁太清元年：“（荀）济少居江东，博学能文，与上有布衣之旧……常谓人曰：‘会于盾鼻上磨墨檄之。’”注：“于盾鼻上磨墨作檄以声其罪。”也作“楯鼻”。唐 刘禹锡刘氏集略说：“俄被召为记室参军，会出师于淮上，恒磨墨于楯鼻。”以上二句意为石砚藏于幽闺，不如男儿军中所用的盾鼻。

³生花管：即生花笔，因上句已用“笔”字，故此处改用“管”字。王仁裕开元天宝遗事卷下：“李太白少时，梦所用之笔头上生花，后天才赡逸，名闻天下。”

⁴肯蘸句：肯，岂肯。青烟，指墨。扫眉，画眉。唐 司空图灯花之二：“明朝斗草多应喜，剪得灯花自扫眉。”后蜀 何光远鉴诫录卷十蜀才妇引唐 胡曾赠薛涛诗：“扫眉才子知多少，管领春风总不如。”此处慨叹笔砚只能用于闺中画眉，而不能在军中草檄也，其志可知。





佚句 十四则





诗情如夜鹊，三绕未能安¹。

【校记】

据宋 朱弁风月堂诗话录入。清 厉鹗宋诗纪事卷八十七、清 俞正燮癸巳类稿卷十五、清 吴连周绣水诗钞卷一、清 沈瑾钞本漱玉词 附录亦载之。

【笺注】

¹王仲闻李清照集校注卷二：“此二断句（按：指本联及下一联）当作于北宋时期。”又附录 李清照事迹编年公元一一四〇年：“朱弁作风月堂诗话。此朱弁在金所作，载有清照诗。朱弁在建炎元年奉使至金，羁留十余年始归。所载清照诗，必清照在建炎以前所作。”此二句语本曹操短歌行：“月明星稀，乌鹊南飞。绕树三匝，无枝可依。”

少陵也自可怜人¹，更待来年试春草²。

【校记】

二句清 沈瑾钞本漱玉词 附录末注：“见然脂集。”

〔也自〕癸巳类稿作“也是”。

〔更待〕沈瑾钞本作“忍待”。

〔来年〕他本皆作“明年”。

【笺注】

¹少陵：杜甫自号少陵。杜甫哀江头：“少陵野老吞声哭，春日潜行曲江曲。”钱谦益注引雍录：“少陵原在长安县南四十里，宣帝陵在杜陵县，许后葬杜陵南园。师古曰：即今谓小陵者也，去杜陵十八里。他书皆作少陵，杜甫家焉，故自称杜陵老，亦曰少陵也。” 可怜人，言其处境艰窘。杜甫雨过苏端诗云：“杖藜入春泥，无食起我早。诸家忆所历，一饭迹便扫。苏侯得数过，欢喜每倾倒。也复可怜人，呼儿具梨枣。浊醪必在眼，尽醉摅怀抱。”

²更待句：杜甫瘦马行：“谁家且养愿终惠，更试明年春草长。”仇兆鳌注：“身经废弃，欲展后效而不可得，故曰谁家愿终惠，更试春草长。寓意显然。”

【汇评】

宋 朱弁风月堂诗话卷上：赵明诚妻，李格非女也。善属文，于诗尤工。晁无咎多对士大夫称之。如“诗情如夜鹊，三绕未能安”、“少陵也自可怜人，更待来年试春草”之句，颇脍炙人口。格非，山东人，元祐间作馆职。

清 陈锡露黄妳余话卷八：李易安有句云：“诗情如夜鹊，三绕未能安。”晁无咎称之。见朱弁风月堂诗话。按：二句新色照人，却能抉出诗人神髓，而得之女子，尤奇。

何况人间父子情¹。

【校记】

录自洛阳名园记张琰序。又见清 俞正燮癸巳类稿卷十五、清 吴连周绣水诗钞卷一、山东通志卷一百四十一。

【笺注】

¹此句当作于崇宁元年壬午（一一〇二）。于中航李清照年谱本年载：“七月乙酉，籍记元祐党人姓名十七人，格非名在第五。”又引皇宋通鉴长编纪事本末卷一百二十一，云：“记元祐党人姓名不得与在京差遣者十七人，格非名列第五。九朝编年备要崇宁元年七月下，‘诏知和州 曾肇罢，右丞陆佃、知海州 王觌、知常州 丰稷、知和州 王左、宫观李格非、知濮州 谢文瓘、永州安置邹浩八人，并依五月乙亥籍记。’”可知前此格非已罢，提举宫观，至是始入党籍。年谱又载：“九月己亥，诏籍元祐、元符党人，御书刻石端礼门，格非在余官之列。”于是，清照上诗赵挺之救父。时挺之为尚书左丞，见宋史 徽宗纪、宰辅年表。 案：黄庭坚忆邢惇夫诗：“眼看白璧埋黄壤，何况人间父子情！”邢惇夫，名居实，其父邢恕元丰末勾结蔡确，欲舍延安郡王（后之哲宗）而另立太子，阴谋败露，反诬高太后谋立己子，且妄称与蔡确有策立哲宗之功。惇夫与之政见不一。不久，邢恕贬知随州，惇夫随往，元祐二年二月八日卒，年仅二十。清照用山谷语以喻赵挺之与明诚父子。明诚姨父陈师道亦如此说，后山居士文集卷十与鲁直书云：“正夫有幼子明诚，颇好文义，每遇苏、黄文，虽半简数字必录藏，以此失好于父，几如小邢矣。乃知（刘）歆、向无足怪者。”可见当时赵氏父子矛盾之深，而清照出于正义感及夫妻之情，故用山谷语以责乃舅赵挺之。

【汇评】

宋 张琰洛阳名园记序：文叔在元祐官太学，建中靖国用邪党，窜为党人。女适赵相挺之子，亦能诗，上诗赵相救其父云：“何况人间父子情！”识者哀之。

王仲闻按：“定党籍事在崇宁元年（公元一一〇二年），此诗殆作于是时，其时赵挺之虽为执政（尚书左丞），尚未为相。张琰称为赵相，乃追叙之语。”

清 俞正燮癸巳类稿卷十五：挺之在徽宗时，易安进诗曰：“炙手可热心可寒。”挺之排元祐党人甚力，格非以党籍罢。易安上诗挺之曰：“何况人间父子情。”读者哀之。

清 俞樾茶香室三钞卷七：国朝钱谦益绛云楼书目地志类，有李文叔洛阳名园记，陈景云注云：“张琰序，绍兴八年也。”序中并及文叔女易安上诗宰相救父事，盖文叔亦尝坐元祐党远谪也。宰相即易安之舅赵挺之。按今人于易安，但言其有改嫁事，不知有此事，亦可谓不成人之美者也。

炙手可热心可寒¹。

【校记】

录自宋 晁公武昭德先生郡斋读书志卷四下。诗女史卷十一、癸巳类稿卷十五、绣水诗钞卷一、山东通志卷一百四十一亦载之。

【笺注】

¹此句当作于崇宁四年（一一〇五）或五年。郡斋读书志卷四云：“其舅正夫相徽宗朝，李氏尝献诗云：‘炙手可热心可寒。’”据宋史 徽宗纪，本年三月甲辰，以赵挺之为尚书右仆射兼中书侍郎。六月戊子，赵挺之罢。又云崇宁五年二月：“丙寅，蔡京罢为开府仪同三司、中太一宫使，以观文殿大学士赵挺之为特进、尚书右仆射兼中书侍郎。”至大观元年，“三月丁酉，赵挺之罢”。如是则挺之曾两度为相。此前，即崇宁三年六月戊午，重定党籍，刻元祐党人碑，徽宗书石，碑置文德殿门东壁。六月壬戌，蔡京又进党人姓名，颁之州县刻石。今广西 桂林 七星岩犹存此碑。李格非名列余官第二十六人。逮至崇宁四、五年，犹贬居外地也。考刘克庄后村诗话续集卷三载文叔初至象郡诗凡六首，其一云：“吾迁桂岭外，仰亦见斗极。”其二云：“去日有近远，寒暑乃不同。”其四云：“居近城南楼，步月时散策。”可见格非入党籍后，谪居象郡（今广西象县）城南，数易寒暑。其时当在崇宁四、五年，故清照再次上诗赵挺之救父。炙手可热：杜甫丽人行：“炙手可热势绝伦，慎勿近前丞相嗔。”清照乃用杜诗，以杨国忠喻赵挺之也。心可寒：逸周书 史记解：“文无所立，智士寒心。”史记 荆轲传：“足为寒心。”索隐：“凡人寒甚则心战，恐惧亦战。今以惧譬寒，言可为心战。”此谓因失望、恐惧而惊心、痛心。

【汇评】

宋 晁公武郡斋读书志卷四下：李易安集十二卷。右皇朝李氏格非之女，先嫁赵明诚，有才藻名。其舅正夫相徽宗朝，李氏尝献诗曰：“炙手可热心可寒。”然无检操，晚节流落江湖间以卒。

南渡衣冠欠王导¹，北来消息少刘琨²。

【校记】

据宋 庄绰鸡肋编卷中录入。又见宋 胡仔苕溪渔隐丛话后集卷四十引诗说隽永、宋 阮阅诗话总龟后集卷四十八引诗说隽永、宋 魏庆之诗人玉屑卷二十引诗说隽永、清 厉鹗宋诗纪事卷八十七、清 俞正燮癸巳类稿卷十五、清 吴连周绣水诗钞卷一、清 沈瑾漱玉词 附录。

〔欠〕他本皆作“少”。

〔王导〕一百卷本诗话总龟作“安石”。

〔少〕他本皆作“欠”。

【笺注】

¹此联及下一联建炎二年戊申（一一二八）作于江宁，见于中航李清照年谱。 南渡句：以晋室南渡，喻宋高宗南渡。晋 建兴五年十二月（三一七）春，晋愍帝司马邺被刘聪杀于平阳（今洛阳）；同年三月，司马睿在建邺（今南京）即皇帝位，建立东晋，是为元帝，改元建武，史称“南渡”。王导（二七六—三三九），临沂人，字茂弘。元帝为琅玡王，居建邺，导劝其称帝，封为丞相，朝野依赖，号为仲父。历仕三朝，官至太傅。晋书有传，中云：“军谘祭酒桓彝初过江，见朝廷微弱……往见导，极谈世事。还谓（周）𫖮曰：‘向见管夷吾，无复忧矣。’”世说新语 言语：“过江诸人，每至美日，辄相邀新亭，借卉饮宴。周侯中坐而叹曰：‘风景不殊，正自有山河之异。’皆相视流泪。惟王丞相愀然变色曰：‘当共戮力王室，克复神州，何至作楚囚相对？’”案：宋室于建炎初南渡。据宋史 高宗纪，建炎元年八月壬戌，以李纲为相；乙亥，用张浚言，罢李纲相位。尔后任用奸臣黄潜善、汪伯彦。宗泽原留守东京，次年七月薨。故清照有“欠王导”之感慨。

²北来句：刘琨（二七〇—三一八），晋 中山 魏昌人，字越石。愍帝时，任大将军，都督并、冀、幽三州军事。晋室南渡，迁侍中太尉，长期坚守并州，与石勒、刘曜对抗。兵败，投冀州 段匹䃅，被害。世说新语 言语：“刘琨虽隔阂寇戎，志在本朝。谓温峤曰：‘班彪识刘氏之复兴，马援知光武之可辅。今晋祚虽衰，天命未改。吾欲立功于河北，使卿延誉于江南，子其行乎？’温曰：‘峤虽不敏，才非昔人。明公以桓 文之姿，建匡立之功，岂敢辞命？’”又赏誉“刘琨称祖车骑”注引晋阳秋：“刘琨与亲旧书曰：‘吾枕戈待旦，志枭逆虏，常恐祖生（逖）先吾著鞭耳。’”晋书有传。

南游尚觉吴江冷¹，北狩应悲易水寒²。

【校记】

〔南游〕他本皆作“南来”。

〔尚觉〕癸巳类稿、沈本作“犹怯”，他本多作“尚怯”。

〔应悲〕癸巳类稿、沈本作“应知”。

【笺注】

¹南游句：据于谱：建炎二年（一一二八，戊申），春，清照至江宁。吴江，原指吴淞江，太湖最大的支流，今称苏州河。此处泛指江南，语本唐 崔信明断句：“枫落吴江冷。”

²北狩句：指徽、钦二帝被金人掳往北方。易水，在今河北 易县。史记 刺客列传载荆轲入秦：“太子及宾客知其事者，皆白衣冠以送之。至易水之上，既祖，取道，高渐离击筑，荆轲和而歌，为变徵之声。士皆垂泪涕泣。又前而歌曰：‘风萧萧兮易水寒，壮士一去兮不复还。’复为羽声忼慨。士皆瞋目，发尽上指冠。于是荆轲就车而去，终已不顾。”参见上枢密韩公工部尚书胡公诗笺注²、⁷。

【汇评】

宋 庄绰鸡肋编卷中：靖康初，罢舒王 王安石配享宣圣，复置春秋博士，又禁销金。时皇弟肃王使虏，为其拘留未归。种师道欲击虏，而议和既定，纵其去，遂不讲防御之备。太学轻薄子为之语曰：“不救肃王废舒王，不御大金禁销金，不议防秋治春秋。”其后，胡人连年以深秋弓劲马肥入寇，薄暑乃归。远至湖湘、二浙，兵戈扰攘，所在未尝有乐土也。自是，越人至秋亦隐山间，逾春乃出。人又以千字文为戏曰：“彼则寒来暑往，我乃秋收冬藏。”时赵明诚妻李氏 清照，亦作诗以诋士大夫云：“南渡衣冠欠王导，北来消息少刘琨。”又云：“南游尚觉吴江冷，北狩应悲易水寒。”后世皆当为口实矣。

宋 胡仔苕溪渔隐丛话后集卷四十：诗说隽永云：“今代妇人能诗者，前有曾夫人 魏，后有易安 李。李在赵氏时，建炎初，从秘阁守建康，作诗云：‘南来尚怯吴江冷，北狩应悲易水寒。’又云：‘南渡衣冠少王导，北来消息欠刘琨。’”（诗话总龟、诗人玉屑同）

清 俞正燮癸巳类稿卷十五：忠愤激发，意悲语明，所非刺者众。

近代陈衍宋诗精华录卷四：易安诗句，多讥刺时事，故恨之者造言污蔑，无所不至矣。

露花倒影柳三变¹，桂子飘香张九成²。

【校记】

录自宋 陆游老学庵笔记卷二。亦见清 徐釚词苑丛谈卷三、清 俞正燮癸巳类稿卷十五、清 吴连周绣水诗钞卷一。

【笺注】

¹此一联语系绍兴二年壬子（一一三二）三月，为嘲新状元张九成而作于临安。详注²。 露花句：柳三变（九八七—一〇五五后），柳永，初名三变，字景庄；后改名永，字耆卿。行七，故人称柳七。祖籍河东（今山西 永济），徙居崇安（今属福建）。父柳宜，仕南唐为监察御史，入宋后，官至工部侍郎。永为举子时，常游狭邪，为教坊填词。宋 胡仔苕溪渔隐丛话后集卷三九引艺苑雌黄云：“柳三变……喜作小词，然薄于行。当时有荐其才者，上（仁宗）曰：‘得非填词柳三变乎？’曰：‘然。’上曰：‘且去填词。’由是不得志，日与儇子纵游倡馆酒楼间，无复检约，自称云：‘奉旨填词柳三变。’”景祐元年（一〇三四）始中进士。历任睦州团练推官、余杭令、定海 晓峰盐场监官、泗州判官、太常博士。终屯田员外郎，世号柳屯田。有乐章集传世，中有破阵乐词云：“露花倒影，烟芜蘸碧，露沼波暖。”

²桂子句：张九成、字子韶。钱塘人，号横浦居士。宋史有传。建炎以来系年要录卷五十二绍兴二年三月：“甲寅，上（高宗）策试诸路类试奏名进士于讲殿”，“进士张九成对策，曰：祸难之作，天所以开圣……上感其言，擢九成第一。”注引中兴纲目对策：“陛下之心，臣得而知之。方当春阳昼敷，行宫别殿，花气纷纷，窃想陛下念两宫之在北边，尘沙漠漠，不得共（此）融和也，其何安乎？盛夏之际，风窗水院，凉气凄清，窃想陛下念两宫之在北边，蛮毡拥蔽，不得共此疏畅也，亦何安乎？澄江泻练，夜桂飘香，陛下享此乐时，必曰‘西风凄动，两宫得无忧乎！’狐裘温暖，兽炭春红，陛下享此乐时，必曰‘朔雪袤丈，两宫得无寒乎！’至于陈水陆，饱珍奇，必投箸而起曰：‘雁粉腥羊，两宫所不便也！’食其能下咽乎？居广厦，具深宫，必抚几而叹曰：‘穹庐区脱，两宫必难处也！’居其能安席乎？”均案：注文插于正文“皆中兴之本也”之后，“今闾巷之人”之前，盖补正文之阙。清照将“夜桂飘香”易为“桂子飘香”，乃求对仗之工整。对策本为严肃的政论文，而九成以华丽辞彩出之，故清照以柳三变相比而嘲之。

【汇评】

宋 陆游老学庵笔记卷二：张子韶对策，有“桂子飘香”之语，赵明诚妻嘲之曰：“露花倒影柳三变，桂子飘香张九成。”

宋 叶梦得岩下放言卷上：今日有客来云：“显官张九成，轻薄子或对柳三变。”亦的对也。

清 俞正燮癸巳类稿卷十五：（易安）又为诗诮应举进士曰：“露花倒影柳三变，桂子飘香张九成。”应举者服其工对，传诵而恶之。（自注：“九成，绍兴二年进士。”）

均案：此非诗，乃联语，俞氏误。

犹将歌扇向人遮¹。

水晶山枕象牙床²。

彩云易散月常亏³。

几多深恨断人肠。

罗衣消尽恁时香⁴。

闲愁也似月明多⁵。

直送凄凉到画屏⁶。

【校记】

此组佚句转录自王仲闻李清照集校注卷二失题。原注：“以上断句俱见宋人胡伟集句宫词，只‘几多深意断人肠’一句，亦见李龏梅花衲中。胡氏所集有诗句，亦有词句，但俱未注明。此七句不见于传世李清照作品中，亦从未见人称引，盖隐晦已久。此七句究为诗句或词句，其用韵相同者是否属于同一作品，无法考定。又胡伟所集，有时割裂原句，如李后主‘自是人生长恨水长东’一句，胡伟集作‘人生长恨水长东’。此七句是否俱为完整之句，亦不得而知。以各句风调观之，似是词句。传世清照诗，与之不甚相近。”

王又云：“胡伟字元迈，乃南宋人，苕溪渔隐丛话作者胡仔之从兄弟。其宫词收入十家宫词中。有汲古阁精抄影宋 临安府 陈道人书籍铺本，有康熙间据宋本重刻本，又有乾隆刻本，乃宋人旧籍。所引清照断句，绝非伪作。”

〔深恨〕梅花衲作“深意”。

【笺注】

¹歌扇：古代歌女所用道具，上绘花卉，并写有曲目，供人点唱。宋 晏幾道浣溪沙：“溅酒滴残歌扇字，弄花熏得舞衣香。”又鹧鸪天：“舞低杨柳楼心月，歌尽桃花扇底风。”可证扇上绘有桃花，并作扇舞。此句则谓以扇遮面，掩饰羞态。

²水晶山枕：形容枕之华贵，近似温庭筠菩萨蛮：“水精帘里颇黎枕。”水精，即水晶。象牙床：实指床上象牙席。魏书卷四十二韩务传：“务颇有受纳……后除龙骧将军、郢州刺史。务献七宝床、象牙席。”

³彩云易散：唐 李白宫中行乐词：“只愁歌舞散，化作彩云飞。”白居易简简吟：“大都好物不坚牢，彩云易散琉璃脆。”

⁴恁时：那时。宋人方言。柳永受恩深：“待宴赏重阳，恁时尽把芳心吐。”

⁵闲愁句：宋 晏殊鹊踏枝：“明月不谙离恨苦，斜光到晓穿朱户。”意境似之。

⁶直送句：宋 秦观浣溪沙：“澹烟流水画屏幽。”意境亦相近。





存疑佚句 一则





行人舞袖拂梨花。

【校记】

此句据古今小说第三十三卷张古老种瓜娶文女录入。王仲闻李清照集校注卷二云：“殆出自宝文堂书目所著录之种瓜张老（也是园书目亦有之），与花草粹编所引之‘张老小说’。古今小说此篇所引之词如黄庭坚踏莎行、晁冲之临江仙俱有问题（黄词不见本集，晁词亦为各选本所未载）。而周紫芝虞美人一首则又不著撰人姓氏（花草粹编亦载此词，注：“张老小说。”）此句未必为易安所作，为诗为词，亦不可知。”兹从之作存疑。





卷三 文





词论

词论¹





乐府声诗并著²，最盛于唐。开元 天宝间³，有李八郎者⁴，能歌擅天下。时新及第进士开宴曲江⁵，榜中一名士先召李，使易服隐名姓，衣冠故敝，精神惨沮，与同之宴所，曰：“表弟愿与座末。”众皆不顾。既酒行乐作，歌者进。时曹元谦、念奴为冠⁶，歌罢，众皆咨嗟称赏。名士忽指李曰：“请表弟歌。”众皆哂，或有怒者。及转喉发声，歌一曲，众皆泣下罗拜，曰：“此李八郎也。”自后郑 卫之声日炽⁷，流靡之变日烦，已有菩萨蛮、春光好、莎鸡子、更漏子、浣溪沙、梦江南、渔父等词⁸，不可遍举。五代干戈，四海瓜分豆剖⁹，斯文道熄，独江南李氏君臣尚文雅，故有“小楼吹彻玉笙寒”、“吹皱一池春水”之词¹⁰，语虽奇甚，所谓“亡国之音哀以思”也¹¹。

逮至本朝，礼乐文武大备，又涵养百余年¹²，始有柳屯田 永者¹³，变旧声，作新声，出乐章集¹⁴，大得声称于世，虽协音律，而词语尘下¹⁵。又有张子野¹⁶、宋子京兄弟¹⁷、沈唐¹⁸、元绛¹⁹、晁次膺辈继出²⁰，虽时时有妙语，而破碎何足名家。至晏元献²¹、欧阳永叔²²、苏子瞻²³，学际天人²⁴，作为小歌词，直如酌蠡水于大海²⁵，然皆句读不葺之诗尔，又往往不协音律者。何耶？盖诗文分平侧，而歌词分五音²⁶，又分五声²⁷，又分六律²⁸，又分清浊轻重²⁹。且如近世所谓声声慢、雨中花、喜迁莺，既押平声韵，又押入声韵³⁰；玉楼春本押平声韵，又押上去声韵，又押入声³¹。本押仄声韵，如押上声则协，如押入声则不可歌矣³²。王介甫³³、曾子固³⁴，文章似西汉，若作一小歌词，则人必绝倒³⁵，不可读也。乃知别是一家，知之者少。后晏叔原³⁶、贺方回³⁷、秦少游³⁸、黄鲁直出³⁹，始能知之。又晏苦无铺叙，贺苦少典重。秦即专主情致，而少故实，譬如贫家美女，虽极妍丽丰逸，而终乏富贵态。黄即尚故实，而多疵病，譬如良玉有瑕，价自减半矣。

【校记】

此文原载宋 胡仔苕溪渔隐丛话后集卷三十三，兹据录。宋 魏庆之诗人玉屑卷二十一、清 徐釚词苑丛谈卷一体制亦载，又见清钞本沈瑾辑漱玉词附诗文一卷。

〔有李八郎〕沈本脱“有”字。

〔使易服〕词苑丛谈脱“使”字。

〔惨沮〕诗人玉屑、词苑丛谈作“惨怛”。

〔时曹元谦念奴〕沈本误作“以曹元念”。

〔歌一曲〕沈本脱“歌”字。

〔罗拜〕沈本作“起”。

〔此李八郎也〕沈本“此”下有“必”字。

〔流靡之变日烦〕沈本作“流靡烦变”。

〔已有〕沈本脱“已”字。

〔五代四句〕沈本作“五代时江南李氏”。

〔君臣尚文雅〕沈本作“能为文雅”。

〔故有〕沈本脱“故”字。

〔逮至本朝〕沈本脱“逮至”二字。

〔柳屯田永者〕沈本脱“者”字。

〔晁次膺〕清 俞正燮癸巳类稿及沈本“膺”误作“鹰”。

〔晏元献〕沈本作“晏丞相”。

〔不协音律者何耶〕沈本脱“者何耶”三字。

〔又分五声〕沈本脱此四字。

〔玉楼春本押平声韵〕沈本作“玉楼春平声”。

〔又押上去声〕沈本无“上”字。

〔本押仄声〕沈本作“其本押侧声者”。

〔如押上声〕三句：沈本作“如本上声协，押入声则不可通矣”。

〔乃知别是一家〕沈本作“乃知词别是一家”。

〔贺方回〕沈本此下脱“秦少游”三字。

〔又晏苦无〕沈本脱“又”字。

〔秦即〕沈本作“秦少游”。

【笺注】

¹此文列举北宋名家加以评骘，而未及南宋词坛，当作于南渡之前。程自信李清照词论非伪作考辨谓“写作时间应早于大观四年，即作于李清照二十六岁前。其时距周邦彦提举大晟府至少有六年以上”，原因是词论未论及周邦彦，而“周邦彦词名远扬是他提举大晟府以后的事”。均案：据吴则虞校点清真集附年表，政和六年丙申，周邦彦“入为秘书监，进徽猷阁待制，提举大晟府”。此前邦彦出知隆德府，徙知明州，故清照不得而闻。又词论曾云“晁次膺辈继出”，次膺名端礼，政和三年，因蔡京荐，以承事郎除大晟府协律郎，不克受而终，时周邦彦正在隆德府任上。词论之所以及晁而未及周，盖在于此。清照自云“逮至本朝，礼乐文武大备，又涵养百余年”，下限约在神宗 元丰至徽宗 政和年间，其历评诸家，主要活动于此一阶段。由此推知，词论应作于政和三年（一一一三）。

²乐府声诗：宋 张炎词源 序：“古之乐章、乐府、乐歌、乐曲，皆出于雅正。粤自隋唐以来，声诗间为长短句。”此从音乐与歌辞两方面论词之特征。

³开元 天宝：唐玄宗 李隆基年号，分别为公元七一三至七四一、七四二至七五六年。

⁴李八郎：即李衮。唐 李肇国史补卷下：“李衮善歌，初于江外而名动京师，崔昭入朝，密载而至。乃邀宾客，请第一部乐及京邑之名倡，以为盛会。绐言表弟，请登末座。令衮弊衣以出，合坐嗤笑。顷命酒，昭曰：‘欲请表弟歌。’坐中又笑。又转喉一发，乐人皆大惊，曰：‘此必李八郎也。’遂罗拜阶下。”榜中一名士即指崔昭。

⁵曲江：唐时为新进士游宴之所。故址在今西安 大雁塔南。李肇国史补卷下：“进士既捷，大宴于曲江亭中，谓之曲江宴。”王定保唐摭言卷三云：“其日，状元与同年相见后，便请一人为录事。其余主宴、主酒、主乐、探花、主茶之类，咸以其日辟之……时或拟作乐，则为之移日。”唐 刘沧及第后宴曲江诗云：“及第新春选胜游，杏园初宴曲江头。”

⁶曹元谦、念奴：唐时两歌伎。曹元谦，生平不详。王仁裕开元天宝遗事卷上：“念奴者，有姿色，善歌唱，未尝一日离帝左右。每执板当席顾眄，帝谓妃子曰：‘此女妖丽，眼色媚人。’每啭声歌喉，则声出于朝霞之上，虽钟鼓笙竽嘈杂而莫能遏。宫妓中帝之钟爱也。”

⁷郑 卫之声：礼记 乐记：“郑卫之音，乱世之音也。”论语 卫灵公：“放郑声，远佞人；郑声淫，佞人殆。”南齐书 萧惠基传：“自（刘宋）大明以来，声伎所尚，多郑 卫浮俗，雅乐正声，鲜有好者。”

⁸菩萨蛮等：皆为词调名。其中莎鸡子今失传。

⁹瓜分豆剖：喻指五代十国时期（九〇七—九六〇）混战割据，国土分裂。文选鲍照芜城赋：“出入三代，五百余载，竟瓜剖而豆分。”注：“如瓜之割肌，自各吞食。如豆之出，忽以分散。”

¹⁰独江南二句：指南唐中主李璟、后主李煜、宰相冯延巳。十国春秋载：元宗（李璟）尝因曲宴内殿，从容谓：“‘吹皱一池春水’，干卿何事？”延巳对曰：“安得如陛下‘小楼吹彻玉笙寒’，特高妙也。”马令南唐书 冯延巳传亦载之。

¹¹亡国之音哀以思：礼记 乐记：“亡国之音哀以思，其民困。”

¹²逮至本朝三句：清 宋翔凤乐府余论：“慢词盖起于宋仁宗朝，中原息兵，汴京繁庶，歌台舞席，竞赌新声。”

¹³柳屯田永：参见卷二诗集嘲张九成笺注¹。

¹⁴变旧声三句：柳永所著乐章集，所用宫调十七、曲一百五十余，十之七八为慢词长调，除少数沿用旧声外，多为自创新声。

¹⁵词语尘下：宋 吴曾能改斋漫录卷十六：“柳三变好为淫冶讴歌之曲，传播四方。”清 宋翔凤乐府余论：“耆卿失意无俚，流连坊曲，遂尽收俚俗语言，编入词中，以便伎人传习。”然仅属一面，柳永亦不乏雅词。如宋 赵令畤侯鲭录卷七云：“东坡云：世言柳耆卿曲俗，非也。如八声甘州云：‘霜风凄紧，关河冷落，残照当楼。’此语于诗句，不减唐人高处。”惜易安未之见也。

¹⁶张子野：张先（九九〇—一〇七八），字子野，乌程（今浙江 湖州）人。仁宗天圣八年（一〇三〇）进士。明道元年（一〇三二）为宿州掾。康定元年（一〇四〇）以秘书丞知吴江县，次年调嘉禾（今浙江 嘉兴）判官。皇祐二年（一〇五〇），晏殊知永兴军（今西安），辟为通判；四年，以屯田员外郎知渝州。嘉祐四年（一〇五九），出知虢州。尝知安陆，时为嘉祐三年末或四年初，故世称张安陆。英宗 治平元年（一〇六四），以尚书都官郎中致仕。有张子野词。所作词多名句，世称“张三中”或“张三影”。宋 晁补之以“子野韵高”许之。

¹⁷宋子京兄弟：即宋郊、宋祁，开封 雍丘（今河南 杞县）人。宋祁（九九八—一〇六一），字子京，与兄郊（后更名庠）同登进士第，奏名第一，章献太后以为弟不可先兄，乃擢庠为第一，置祁第十。庠官至宰相，词不传。祁官至翰林学士承旨。近人赵万里辑有宋景文公长短句一卷，宋 李之仪姑溪题跋称其词“风流闲雅，超出意表”。王国维人间词话谓其木兰花“‘红杏枝头春意闹’，著一‘闹’字而境界全出”。

¹⁸沈唐：生卒年不详。字公述，韩琦门客（见碧鸡漫志卷二），始为楚州职官，熙宁间辟充大名府签判，后改渭州，卒于官（见画墁录卷一）。词存四首，周泳先辑为沈公述词。碧鸡漫志称其词“源流从柳氏来，病于无韵”。其望海潮（与太原知府王君贶尚书）曾受杨慎词品欣赏。君贶，拱辰字，清照后外曾祖。

¹⁹元绛：字厚之（一〇〇九—一〇八四），钱塘（今杭州）人。天圣八年（一〇三〇）进士，累擢翰林学士，官至参知政事。元丰四年，以太子少保致仕。全宋词录其词二首，后一首映山红慢，词谱卷二十九误作元载词。

²⁰晁次膺：晁补之称之为十二叔，有闲斋琴趣外编六卷。参见笺注¹。

²¹晏元献：晏殊（九九一—一〇五五），字同叔，抚州 临川（今属江西）人。以神童荐，赐同进士出身。历仕真宗、仁宗两朝，官至宰相兼枢密使，卒谥元献。有珠玉词三卷，自谓“余每吟咏富贵，不言金玉锦绣，惟说其气象”（见青箱杂记）。风格承唐 五代，刘攽中山诗话称其“尤喜冯延巳歌辞，其所自作，亦不减延巳乐府”。

²²欧阳永叔：欧阳修（一〇〇七—一〇七二），字永叔，号醉翁，晚号六一居士。吉州 永丰（今属江西）人。天圣八年（一〇三〇）进士，累迁枢密副使、参知政事。尝领导诗文革新运动。有六一词三卷、醉翁琴趣外编六卷，雅词艳曲，粲然同列。清 刘熙载艺概四云：“冯延巳词，晏同叔得其俊，欧阳永叔得其深。”

²³苏子瞻：苏轼（一〇三七—一一〇一），字子瞻，号东坡居士，眉山（今属四川）人，嘉祐二年（一〇五七）进士。官至翰林学士、兵部尚书，尝贬居黄州、惠州、儋州等地。有东坡乐府三卷，为豪放派代表作家。王灼碧鸡漫志称其词“指出向上一路，新天下耳目”。陈师道后山诗话则谓“子瞻以诗为词”；晁补之、张耒也称“少游诗似小词，先生词似诗”（见王直方诗话）。易安所论当受其影响。

²⁴学际天人：喻学识渊博。汉书 司马迁传 报任安书：“亦欲以究天人之际，通古今之变，成一家之言。”以今语释之，天指自然科学，人指社会科学。

²⁵酌蠡水于大海：喻晏、欧、苏三人才大如海，仅以余力为词。语本文选东方朔答客难：“以蠡测海。”李善注引张晏曰：“蠡，瓠瓢也。”

²⁶五音：古乐之五个音阶。宋 张炎词源卷上“五音相生”谓宫属土，徵所生；商属金，宫所生；角属木，羽所生；徵属火，角所生；羽属水，商所生。则五音为宫、商、角、徵、羽，益以变宫、变徵，即今之CDEFGAB七调也。又可以发声部位区别之，故词源卷下又云：“盖五音有唇齿喉舌鼻，所以有轻清重浊之分。”

²⁷五声：书益稷：“予欲闻六律、五声、八音，在治忽，以出纳五言。”蔡沈注：“五言者，诗歌之协于五声者也。”左传昭公二十五年：“章为五声。”疏：“声之清浊，差为五等。”则五声亦与清浊有关。王仲闻云：“此处之五声非上之五音，应作阴平、阳平、上、去、入五声解。”可备一说。

²⁸六律：乐律有十二，阴阳各六，阳为律，阴为吕。尚书 益稷“六律”蔡沈注：“六律，阳律也。不言六吕者，阳统阴也。有律而后有声，有声而后八音得以依据。”案六律即黄钟、太簇、姑洗、蕤宾、夷则、无射。

²⁹清浊轻重：蔡桢词源疏证卷下音谱：“其实阴阳清浊，消息相通。顾氏制曲十六观所谓‘人声自然音节，到音当轻清处，必用阴字；音当重浊处，必用阳字，方合腔调’。”又卷上五音相生云：“至声之清浊，则须吹管以定之。初唐乐书要录云：‘凡管长则声浊，短则清。’”

³⁰且如三句：钦定词谱卷二七收声声慢十四首，注云：“此调有平韵仄韵两体：平韵者以晁补之、吴文英、王沂孙词为正体；仄韵者以高观国词为正体。”李清照词作为“又一体”，注云：“双调，九十七字，前段九句五仄韵，后段八句五仄韵。”易安当有创造。又卷二六收雨中花慢十二首，注云：“此词有平韵仄韵两体：平韵者始自苏轼，仄韵者始自秦观。柳永平韵词，乐章集注：林钟商。”如此，则柳永词应为平韵之始。又卷六收喜迁莺十七首，李煜词为小令，调下注：“双调，四十七字，前段五句，四平韵；后段五句，三仄韵，两平韵。”康与之词为长调，注云：“双调一百三字，前后段各十一句，五仄韵。”李词押平、去声，康词押去、上声。押入声者唯蒋捷一首，然已后于易安多年，未知易安何据。

³¹玉楼春三句：钦定词谱不收玉楼春，卷十一有木兰花令，注云：“按花间集载木兰花 玉楼春两调，其七字八句者为玉楼春体。”今查花间集，顾夐有玉楼春四首、魏承班有二首，或押入声，或押上、去，未见押平声者。王仲闻云：“玉楼春七言八句。凡七言八句而押平声韵者，即为瑞鹧鸪而非玉楼春。疑此处有误。”

³²如押二句：案顾夐玉楼春之一：“月照玉楼春漏促，飒飒风摇庭砌竹。”乃押入声，何云“不可歌矣”？此盖别有所指。

³³王介甫：王安石（一〇二一—一〇八六），字介甫，抚州 临川（今属江西）人。庆历二年（一〇四二）进士。熙宁二年任参知政事，推行新法，次年拜相。元丰三年封荆国公。卒谥“文公”。有临川先生歌曲。王灼碧鸡漫志卷二云：“王荆公长短句不多，合绳墨处，自雍容奇特。”然南乡子诸阕，“以词说禅”，正如易安所云：“人必绝倒，不可读也。”

³⁴曾子固：曾巩（一〇一九—一〇八三），字子固，南丰（今属江西）人。嘉祐二年进士，官至中书舍人。文章以简洁著称。宋 黄大舆梅苑卷一存其赏南枝词一首。其弟子陈师道后山诗话引世语云：“曾子固短于韵语，黄鲁直短于散语。”

³⁵绝倒：俯仰大笑。宋 欧阳修归田录卷二：“间以滑稽嘲谑，形于风刺，更相酬酢，往往烘堂绝倒。”

³⁶晏叔原：晏幾道（约一〇三〇—一一〇六），字叔原，号小山，晏殊第七子。曾任太常寺太祝。熙宁七年，受郑侠反对新法案牵连下狱。元丰五年，监颍昌府 许田镇，“年未至乞身，退居京师赐第”。有小山词。碧鸡漫志卷二称其“秀气胜韵，得之天然”，龙榆生宋词发展的几个阶段一文称“晏幾道把令词推向顶点”，皆为恰切之评。

³⁷贺方回：贺铸（一〇五二—一一二五），字方回，号庆湖遗老。祖籍山阴（今浙江 绍兴），出生于卫州 共城（今河南 辉县）。以孝惠后恩授武职，后转文阶，迁宣德郎，判太平州。大观三年，以承议郎致仕，居苏州、常州。长于度曲，有东山词，张耒序曰：“盛丽如游金张之堂，而妖冶如揽嫱施之袪。幽洁如屈 宋，悲壮如苏 李。”

³⁸秦少游：秦观（一〇四九—一一〇〇），字太虚，改字少游，号淮海居士。高邮（今属江苏）人。元丰八年进士，调蔡州教授。元祐五年，任秘书省校对黄本书籍，迁正字、国史院编修。绍圣元年坐党籍，贬处州，徙郴州、横州、雷州。为婉约派代表，有淮海居士长短句。陈师道后山诗话称其为“今代词手”。叶梦得避暑录话卷三称其词“语工而入律”。

³⁹黄鲁直：黄庭坚（一〇四五—一一〇五），字鲁直，号涪翁，又号山谷。分宁（今江西 修水）人。治平四年进士。历知太和县、召为秘书郎，迁著作郎、校书郎。后坐党籍，贬居涪州、宜州等地。词有山谷琴趣外编，晁补之评本朝乐章，称其词“固高妙，然不是当行家语，乃著腔子唱好诗也”。

【汇评】

宋 胡仔苕溪渔隐丛话后集卷三十三：易安历评诸公歌词，皆摘其短，无一免者。此论未公，吾不凭也。其意盖自谓能擅其长，以乐府名家者。退之诗云：“不知群儿愚，那用故谤伤。蚍蜉撼大树，可笑不自量。”正为此辈发也。

清 贺贻孙诗筏：余谓易安所讥介甫、子固、永叔三人甚当，但东坡词气豪迈，自是别调，差不如秦七、黄九之到家耳。东坡自言平日不喜唱曲，故不中音律，是亦一短。以诗为词，难为东坡解嘲；若以为句读不葺之诗，抑又甚矣！

清 冯金伯词苑萃编卷九引裴畅按语：易安自恃其才，藐视一切，语本不足存，第以一妇人能开此大口，其妄不待言，其狂亦不可及也。

清 方成培香研居词麈卷三李易安论词：易安居士言：“诗文分平仄……则不可歌矣。”培案：段安节言：“商角同用。”是押上声者，入声亦可押也。与易安说不同。余尝取柳永乐章集按之，其用韵与段说合者半，不合者半。乃知宋人协韵比唐人较宽。宋大乐以平入配重浊，以上去配轻清，亦与段图不同。大抵宋词工者，惟取韵之抑扬高下与协律者押之，而不拘拘于四声。其不知律者，则惟求工于词句，并置此不论矣。

清 江顺诒词学集成卷四：词麈录李易安词论云（略）。诒按：后之填词，韵有上去通押者，而无平仄同押者，虽与曲有别，究与律无关也。

清 沈瑾辑漱玉词钞本评王介甫以下：此论不及乐府指迷所说平允。 北宋大家被其指摘殆尽，填词岂易事哉！ 予素好倚声，读此论后，不敢轻下一语，恐遭妇人轻薄。

俞平伯唐宋词选释前言：李清照在词论里主张协律，又历评北宋诸家，皆有所不满，而曰：“乃知词别是一家，知之者少。”似乎夸大。现在我们看她的词却能够相当地实行自己的理论，并非空谈欺世。她擅长白描，善用口语，不艰深，也不庸俗，真是所谓“别是一家”。

龙榆生漱玉词叙论：依此所说，知易安所认为歌词之最高标准，应须具备下列各事：（一）协律，（二）铺叙，（三）典重，（四）情致，（五）故实。神明变化于五者之中，文辞与音律并重，乃为当行出色。彼于柳永以“词语尘下”为病，而对东坡则嫌其“不协音律”。果以东坡之“逸怀豪气”，运入声调谐美之歌曲，庶几力争上游，而为易安所心悦诚服矣。

夏承焘唐宋词字声之演变：词辨五音清浊之说，北宋人已有之。李易安论词云：“诗分平侧，而歌词分五音，又分六律，又分清浊轻重。”此较柳 周四声之律，剖析益密矣。惟其五音、清浊、轻重之涵义，易安未有解说……但易安好为高论，据其今存名词，校其所说，未必尽合。其同时人论词，亦无及此者。

又词韵约例九：李易安论词：“近世所谓声声慢、雨中花，既押平声，又押入声；玉楼春平声，又押上、去声，又押入声。”是平、入两声可相通。今案声声慢调，晁补之“朱门深掩”一首，贺铸“园林茂翠”一首，曹勋“素商吹景”一首，皆押平韵，李易安“寻寻觅觅”一首，却押入韵；雨中花调，苏轼皆押平韵，黄庭坚、秦观则皆用入韵；惟玉楼春只有押上、去与押入韵两种，无押平韵者；若押平韵，即是瑞鹧鸪矣。不知易安偶误，抑平声玉楼春今已失传。

又评李清照的词论：她提出词“别是一家”的口号，要求保持它的传统风格——这就是前人所谓“尊体”……我们应该承认词和诗有不完全相同的性能和风格，却不可能认为它两者必须有辽远距离的隔绝……至于她竭力反对苏轼一派以诗为词，并且要求他们的作品分五音、五声、六律以合乐，却实在太过分了！

罗根泽中国文学批评史：词是文学，也是音乐……女词人李易安论词，都是偏于以音乐的观点立论，虽然也不忽视文学。





祭赵湖州文

祭赵湖州文¹





白日正中，叹庞翁之机捷²；坚城自堕，怜杞妇之悲深³。

【校记】

此文录自宋 谢伋四六谈麈卷一，题作祭湖州文。案：谢伋字景思，明诚姨兄谢克家之子，官至太常少卿。苕溪渔隐丛话后集卷四十、诗话总龟后集卷四十、菊坡丛话卷二十五并引谈麈。又见尧山堂外纪卷五十四、古今词统卷三、古今情史类纂卷十二、崇祯历城县志卷十六、词苑丛谈卷三、宋诗纪事卷八十七、词林纪事卷十九、癸巳类稿卷十五、清 沈瑾辑漱玉词附诗文。沈本题作祭夫赵明诚文断句，是。

〔庞翁〕历城县志、癸巳类稿、沈本皆作“庞公”。

〔机捷〕癸巳类稿、沈本作“机敏”。

〔自堕〕尧山堂外纪、古今情史类纂作“既堕”。

【笺注】

¹建炎三年（一一二九）夏五月，赵明诚在池阳，被旨知湖州；六月十三日，赴建康，过阙上殿。途中奔驰，感疾，至行在，病痁（疟疾），大服柴胡、黄芩等寒药，以致病入膏肓；八月十八日卒。清照为此文以祭之，故题称“赵湖州”。今存断句。

²白日二句：宋 释道原景德传灯录卷八载庞蕴居士：“将入灭，令女灵照出，视日早晚，及午以报。女遽报曰：‘日已中矣，而有蚀也。’居士出户观次，灵照即登父坐，合掌坐亡。居士笑曰：‘我女锋捷矣。’于是更延七日（而亡）。”案：机捷，义犹机敏。三国志 魏志 钟毓传：“机捷谈笑，有父风。”此处同机锋、锋捷，佛家语。喻迅捷敏锐、不落迹象、含义深刻。宋 杨亿景德传灯录序：“机缘交激，若拄于箭锋；智藏发光，旁资于鞭影。”苏轼金山妙高台诗：“机锋不可触，千偈如翻水。”

³坚城二句：用春秋 齐大夫杞梁妻故事。左传襄公二十三年：“莒子亲鼓之，从而伐之，获杞梁。莒人行成，齐侯归，遇杞梁之妻于郊，使吊之。”孟子告子下：“杞梁之妻善哭其夫，而变国俗。”古列女传贞顺：“齐 杞梁殖之妻也。庄公袭莒，殖战而死。庄公归，遇其妻，使使者吊之于路。杞梁妻曰：‘令殖有罪，君何辱命焉。若令殖免于罪，则贱妾有先人之弊庐在，下妾不得与郊吊。’于是庄公乃还车，诣其室，成礼然后去。杞梁之妻无子，内外皆无五属之亲，既无所归，乃枕其夫之尸于城下而哭。内诚动人，道路过者，莫不为之挥涕。十日而城为之崩。”汉 王充论衡 变动以哭城与城崩为巧合；宋 孙奭孟子疏始言杞梁之妻为孟姜；以后又演变为孟姜女哭长城之故事。

【汇评】

宋 谢伋四六谈麈卷一：赵令人李，号易安，其祭湖州文曰（略），妇人四六之工者。

宋 胡仔苕溪渔隐丛话后集卷四十：四六谈麈云，祭文，唐人多用四六，韩退之亦然。故李易安祭赵湖州文云（略），妇人四六之工者。

明 姜南蓉塘诗话卷八：宋 赵明诚内子李易安居士，有才致，能诗文，晦庵（朱熹）亦称之。其祭湖州文曰（略）。





投翰林学士綦崈礼启

投翰林学士綦崈礼启¹





清照启：素习义方²，粗明诗礼。近因疾病，欲至膏肓³，牛蚁不分⁴，灰钉已具⁵。尝药虽存弱弟⁶，譍门惟有老兵⁷。既尔苍皇⁸，因成造次⁹。信彼如簧之舌¹⁰，惑兹似锦之言¹¹。弟既可欺，持官文书来辄信¹²；身几欲死，非玉镜架亦安知¹³。俛难言¹⁴，优柔莫决。呻吟未定，强以同归；视听才分，实难共处。忍以桑榆之晚节¹⁵，配兹驵侩之下才¹⁶。

身既怀臭之可嫌¹⁷，惟求脱去；彼素抱璧之将往，决欲杀之¹⁸。遂肆侵凌，日加殴击。可念刘伶之肋¹⁹，难胜石勒之拳²⁰。局天扣地²¹，敢效谈娘之善诉²²；升堂入室²³，素非李赤之甘心²⁴。外援难求，自陈何害？岂期末事，乃得上闻。取自宸衷²⁵，付之廷尉²⁶。被桎梏而置对²⁷，同凶丑以陈词。岂惟贾生羞绛灌为伍²⁸，何啻老子与韩非同传²⁹。但祈脱死，莫望偿金。友凶横者十旬，盖非天降；居囹圉者九日³⁰，岂是人为！抵雀捐金³¹，利当安往？将头碎璧³²，失固可知。实自谬愚，分知狱市³³。此盖伏遇内翰承旨³⁴，搢绅望族³⁵，冠盖清流³⁶，日下无双³⁷，人间第一。奉天克复，本原陆贽之词³⁸；淮蔡底平，实以会昌之诏³⁹。哀怜无告，虽未解骖⁴⁰；感戴鸿恩，如真出己⁴¹。故兹白首，得免丹书⁴²。清照敢不省过知惭，扪心识愧。责全责智⁴³，已难逃万世之讥；败德败名⁴⁴，何以见中朝之士！虽南山之竹⁴⁵，岂能穷多口之谈⁴⁶？惟智者之言，可以止无根之谤。

高鹏尺，本异升沉⁴⁷；火鼠冰蚕，难同嗜好⁴⁸。达人共悉，童子皆知。愿赐品题⁴⁹，与加湔洗。誓当布衣蔬食，温故知新⁵⁰。再见江山，依旧一瓶一钵⁵¹；重归畎亩⁵²，更须三沐三薰⁵³。忝在葭莩⁵⁴，敢兹尘渎⁵⁵。

【校记】

此启据宋 赵彦卫云麓漫钞卷十四录入，亦见清 厉鹗宋诗纪事卷八十七。宋 胡仔苕溪渔隐丛话前集卷六十丽人杂记、阮阅诗话总龟后集卷四十八丽人门、明瞿佑秀公集卷下易安乐府、清 宋长白柳亭诗话卷二十九、褚人获坚瓠集七集卷一、沈瑾辑漱玉词附录均以为李易安作。而清 俞正燮癸巳类稿 易安居士事辑、陆心源仪顾堂题跋、李慈铭越缦堂乙集、陈廷焯云韶集 词坛丛话暨白雨斋词话皆以为他人所改。今人黄墨谷重辑李清照集 投内翰綦公崇礼启考辨及翁方纲金石录本读后兼评黄盛璋李清照事迹考辨中改嫁新考二文，力驳李清照改嫁之非，以为“谢启中‘止无根之谤’、‘予加湔洗’等措辞，与改嫁事不合”。而黄盛璋李清照事迹考辨、王仲闻李清照集校注附李清照事迹编年皆以为谢启系李清照作，黄文且举出七条宋人载籍所记改嫁资料，证明清照确曾改嫁。

均案：前人反对改嫁者，多为推想臆断，至今尚未找出一条宋代资料足以证明未曾改嫁。故黄盛璋、王仲闻之说未可否定。

〔投翰林学士綦崈礼启〕沈本作“投内翰綦崈礼启”。

〔清照启〕沈本无“启”字。

〔牛蚁〕沈本作“牛螘”。

〔譍门〕宋诗纪事、沈本作“应门”。

〔忍以〕苕溪渔隐丛话、诗话总龟、宋诗纪事作“猥以”。

〔晚节〕苕溪渔隐丛话、诗话总龟作“暮景”，宋诗纪事作“晚景”。

〔局天扣地〕宋诗纪事、沈本作“局地扣天”。

〔为伍〕宋诗纪事、沈本作“为侪”。

〔克复〕癸巳类稿作“收复”。

〔淮蔡〕沈本误作“淮海”。

〔实以会昌之诏〕癸巳类稿作“共传昌黎之笔”。

〔虽未〕癸巳类稿作“义同”。

〔如真〕癸巳类稿作“事真”，沈本作“如正”。

〔达人〕癸巳类稿作“达者”。

【笺注】

¹此启应作于绍兴二年（一一三二）十月。考建炎以来系年要录卷五十八，绍兴二年九月戊午朔：“右承奉郎、监诸军审计司张汝舟属吏，以汝舟妻李氏讼其妄增举数入官也。其后有司当汝舟私罪，徒，诏除名，柳州编管。十月己酉行遣。李氏，格非女，能为歌词，自号易安居士。”谢启云“友凶横者十旬”，自九月初逆数“十旬”，清照当于本年五月中旬再适张汝舟。綦崈礼，宋史作綦崈礼，字叔厚（一作处厚），高密人，后徙潍之北海。母赵氏，明诚姑母，女嫁谢伋之子。登徽宗 重和元年上舍第，南渡后再度入翰林。谢启当作于初入翰林不久。据宋 洪迈翰苑群书卷下翰苑题名载：“綦崈礼，绍兴二年二月，以吏部侍郎兼权直（学士）院；七月，除兵部侍郎依旧兼权；九月，除翰林学士。”是为初次任翰林学士。建炎以来系年要录卷五十八载，绍兴二年九月：“乙亥，御笔：尚书兵部侍郎兼直学士院綦崈礼为翰林学士。自靖康后，从官以御笔除拜，自此始。”此距张汝舟九月朔除名编管才十七日。盖其对身陷囹圄之李清照实施援助时，应在任兵部侍郎兼权直学士院期间。谢启云：“居囹圄者九日。”据宋 窦仪等所编新详定刑统卷二十四斗讼律规定：女子“诸告周亲尊长、外祖父母、夫、夫之祖父母，虽得实，徒二年。”清照状告后夫张汝舟，虽情节属实，然依宋刑统，犹应判二年徒刑，但因兵部侍郎綦崈礼援助，仅系“九日”而释。其居囹圄时间应在九月中旬前后，及释放，乃作谢启，时綦崈礼已除翰林学士，故称“投翰林学士綦崈礼启”。

案：綦崈礼，母赵氏，盖为明诚姑母，见紫微集卷二〇制词。崈礼人品高尚，又晓词，宋史本传谓其“廉俭寡欲，独覃心辞章，洞晓音律，酒酣气振，长歌慷慨，议论风生，亦一时之英也……端方亮直，不畏强御”。故对词女李清照之不幸遭遇甚为同情，敢于出面施救。

²义方：做人之正道。左传隐公三年：“石碏谏曰：‘臣闻，爱子教之以义方，弗纳于邪。’”后多指家教。汉 蔡邕司徒袁公夫人马氏碑铭：“义方之训，如川之流。”

³膏肓：古代医学称心脏下部为膏，膈膜为肓。左传成公十年：“医至，曰：‘疾不可为也，在肓之上，膏之下，攻之不可，达之不及，药不至焉，不可为也。’”后谓病情严重难以治愈为病入膏肓。

⁴牛蚁不分：世说新语纰漏：“殷仲堪父病虚悸，闻床下蚁动，谓之牛斗。”宋 苏轼次韵王定国得颍倅之二：“要识老僧无尽处，床头牛蚁不曾闻。”此谓病情沉重，神志不清。

⁵灰钉已具：谓敛尸封棺所用之石灰与铁钉，都已准备。案：苕溪渔隐丛话后集卷十四玉谿生条引谈苑谓：“徐锴嗜学该博……锴尝欲注李商隐樊南集，悉知其用事所出，有代王茂元檄刘稹书云：‘丧贝跻陵，飞走之期既绝；投戈散地，灰钉之望无穷。’独恨不知灰钉事。”又引艺苑雌黄云：“予考之南史 陈本纪云：‘祅酋震慑，遽请灰钉。’此语又在商隐之前矣。”以予考之，“棺钉”始见三国志 王凌传裴松之注引魏略，云：“凌自知罪重，试索棺钉，以观太傅意，太傅给之。凌行到项，夜呼掾属与绝曰：‘行年八十，身名并灭邪！’遂自杀。”然此尚属罪重请死之辞。后南朝 陈 徐陵与杨仆射书承其意云：“分请灰钉，甘从斧镬。”然清照系用梁书 徐勉传 论丧疏：“故属纩才毕，灰钉已具。”谓己将死，已准备后事。

⁶尝药句：古礼侍奉尊长服药，先尝后进。礼 曲礼下：“君有疾，饮药，臣先尝之；亲有疾，饮药，子先尝之。”清照有弟迒，任敕局删定官，见金石录后序。

⁷譍门：同应门，照应门户。文选李令伯（密）陈情表：“外无期功强近之亲，内无应门五尺之童。”老兵，老仆。

⁸苍皇：仓促、急遽。唐 杜甫破船诗：“苍皇避乱兵，缅邈怀旧丘。”

⁹造次：论语 里仁：“造次必于是。”何晏集解引马融曰：“造次，急剧也。”

¹⁰如簧之舌：诗 小雅 巧言：“巧言如簧，颜之厚矣。”孔颖达正义：“巧为言语结构书辞，速相待合，如笙中之簧，声相应和，见人不知惭愧，其颜面之容甚厚矣。”此指张汝舟。

¹¹似锦之言：诗 小雅 巷伯：“萋兮斐兮，成是贝锦。彼谮人者，亦已太甚！”毛传：“贝锦，锦文也。”郑笺：“喻谗人集作己过，以成于罪，犹女工之集彩色，以成锦文。”此谓张汝舟以花言巧语迷惑李清照。

¹²官文书：此指告身，唐代授官之符；又称告命，犹后世吏部所发之补官文献，近代之委任状。清照此处用唐人侯氏女故事。韩愈试大理评事王君墓志铭：“（王適）妻上谷 侯氏，处士高女……初，处士将嫁其女，惩曰：‘吾以龃龉穷，一女怜之，必以嫁官人，不以与凡子。’君曰：‘吾求妇氏久矣，唯此翁可人意，且闻其女贤，不可以失。’即谩谓媒妪：‘吾明经及第，且选，即官人。侯翁女幸嫁，若能令翁许我，请进百金为谢。’妪诺许，白翁。翁曰：‘诚官人耶，取文书来。’君计穷吐实。妪曰：‘无苦。翁大人，不疑人欺。我得一卷书，粗若告身者，我袖以往，翁见，未必取视，幸而听，我行其谋。’翁望见文书衔袖，果信不疑，曰：‘足矣！’以女与王氏。”此谓弟迒轻信张汝舟骗婚的谎言。

¹³玉镜架：即玉镜台，用晋 温峤故事。见前词集生查子笺注¹。此指张汝舟所下聘礼。

¹⁴俛：一时、片刻。南朝 宋 颜延年秋胡诗：“孰知寒暑积，俛见荣枯。”

¹⁵桑榆：太平御览三引淮南子：“日西垂景在树端，谓之桑榆。”注：“言其光在桑榆上。”文选南齐 王元长（融）三月三日曲水诗序：“桑榆之阴不居，草露之滋方渥。”注：“桑榆，日所入也。”因指桑榆为晚年。如世说新语 言语：“谢太傅语王右军曰：‘中年伤于哀乐，与亲友别，辄作数日恶。’王曰：‘年在桑榆，自然至此。’”

¹⁶驵侩：牲畜交易的经纪人。侩，一作会。史记 货殖传：“节驵会。”集解引汉书音义：“会，亦是侩也。”索隐：“驵者，度牛马市。云驵侩者，合市也。”汉书 货殖传“驵侩”颜师古注：“侩者，会合二家交易者也。驵者，其首率也。”新唐书 王君廓传：“少孤贫，为驵侩，无行，善盗。”此喻张汝舟人格卑劣。

¹⁷怀臭：原指狐臭。吕氏春秋 遇合：“人有大臭者，其亲戚、兄弟、妻妾、知识，无能与居者。”此喻己错嫁。

¹⁸抱璧二句：左传哀公十七年：“公（卫庄公）入于戎州 己氏。初，公自城上见己氏之妻发美，使髡之，以为吕姜髢。既入焉，而示之璧，曰：‘活我，吾与女璧。’己氏曰：‘杀女，璧其焉往？’遂杀之而取其璧。”此喻张汝舟欲谋夺清照劫后幸存之金石古器。

¹⁹刘伶之肋：刘伶，字伯伦，西晋 沛国（今安徽 宿县）人，竹林七贤之一。世说新语 文学：“刘伶著酒德颂，意气所寄。”注引竹林七贤论：“伶处天地间，悠悠荡荡，无所用心。尝与俗士相语，其人攘袂而起，欲必筑之。伶和其色曰：‘鸡肋岂足以当尊拳！’其人不觉废然而返。”

²⁰石勒之拳：石勒，字世龙，羯族，上党 武乡人。少孤贫，为人佣耕，后从军，开创后赵，为国主。晋书石勒载记：“初，勒与李阳邻居，岁常争麻池，迭相殴击。至是，谓父老曰：‘李阳，壮士也，何以不来？沤麻是布衣之恨。孤方崇信天下，宁仇匹夫乎！’乃使召阳，既至，日与欢谑，引阳臂笑曰：‘孤往日厌卿老拳，卿亦饱孤毒手。’”能改斋漫录卷四辨误有“老拳”条，专辩此事云：“以石勒传考之，尊拳当作老拳，非指刘伶尊拳也。”清照乃二事合用，以喻受张汝舟之虐待。

²¹局天扣地：诗 小雅 正月：“谓天盖高，不敢不局；谓地盖厚，不敢不蹐。”集传：“局，曲也；蹐，累足也。”又云：“哀今之人胡为肆毒以害人，而使之至此乎？”此盖化用诗句以抒悲愤。扣地，以足顿地。

²²谈娘：即踏摇娘。刘宾客嘉话录：“隋末，有河间人齇鼻酗酒，自号郎中，每醉必殴击其妻。妻美而善歌，每为悲怨之声，辄摇顿其身。好事者乃为假面以写其状，呼为踏摇娘，今谓之谈娘。”又见教坊记云：“踏摇娘：北齐有人，姓苏，鼻。实不仕，而自号为郎中。嗜饮酗酒，每醉辄殴其妻。妻衔悲诉于邻里。时人弄之，丈夫着妇人衣，徐步入场行歌。每一叠，旁人齐声和之云：‘踏摇，和来！踏摇苦，和来！’以其且步且歌，故谓之‘踏摇’。以其称冤，故言苦。及其夫至，则作殴斗之状，以为笑乐。今则妇人为之，遂不呼郎中，但云‘阿叔子’。调弄又加典库，全失旧旨。或呼为‘谈容娘’，又非。”后者未称“谈娘”，且对“谈容娘”表示怀疑，盖皆为民间传说，并不一致。清照系据前者。

²³升堂入室：论语 先进：“由也升堂矣，未入于室也。”此仅指在屋内走动。

²⁴李赤：唐 柳宗元李赤传：“李赤，江湖浪人也，尝曰：‘吾善为歌诗，诗类李白。’故自号李赤。游宣州，其友与从游者有姻焉。间累日，乃从之馆。赤方与妇人言，其友戏之。赤曰：‘是媒我也，吾将娶乎是。’友大骇曰：‘足下妻固无恙，太夫人在堂，安得有是？岂狂易狂惑耶？’……有间，妇人至，又与赤言，即取巾经其脰，赤两手助之，舌尽出。……又大怒曰：‘吾已升堂面吾妻。吾妻之容，世固无有。’堂之饰，宏大富丽。”后竟入厕而死，被称为厕神。此喻张汝舟之恶毒疯狂。

²⁵宸衷：帝王之心意。魏书 王椿传：“宸衷恳切，备在丝纶，祗承兢感，心焉靡厝。”

²⁶廷尉：秦始置，九卿之一，掌刑狱。汉书 百官公卿表上：“廷尉，秦官，掌刑法。”汉承秦制。北齐至唐 宋 明 清，改称大理寺卿。此谓清照交付大理寺审理。

²⁷桎梏：脚镣手铐。易 蒙：“利用刑人，用说桎梏。”疏：“在足曰桎，在手曰梏。”

²⁸岂惟句：史记 贾谊列传：“天子议以贾生任公卿之位，绛、灌、东阳侯、冯敬之属尽害之。”又淮阴侯传：“（韩信）居常鞅鞅，羞与绛、灌并列。”绛，绛侯周勃；灌，灌婴。此盖二事并用。

²⁹何啻句：史记卷六十三有老子韩非列传，后人常以为不妥，因老子属道家，韩非属法家。南史 王敬则传云：“（敬则）后与王俭俱即本号开府仪同三司。时徐孝嗣于崇礼门候俭，因嘲之曰：‘今日可谓连璧。’俭曰：‘不图老子遂与韩非同传也。’”此谓道不同不相为谋。

³⁰囹圉：同囹圄，牢狱。韩非子 三守：“至于守司囹圄，禁制刑罚，人臣擅之，此谓刑劫。”礼记 月令仲春之月：“命有司省囹圄。”郑玄注：“囹圄，所以禁守系者，若今别狱矣。”此谓系狱九日。

³¹抵雀捐金：以金掷雀。雀，一作鹊。庄子 寓言：“今且有人于此，以随侯之珠，弹千仞之雀，世必笑之。是何也？则其所用者重，而所要者轻也。”汉 桓宽盐铁论 崇礼：“昆山之旁，以玉璞抵乌鹊。”此盖二事合用，喻损失惨重。

³²将头碎璧：史记 廉颇蔺相如列传：“秦王坐章台见相如，相如奉璧奏秦王……王授璧，相如因持璧却立，倚柱，怒发上冲冠，谓秦王曰：‘……臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！’”此清照自喻斗争决心。

³³狱市：史记 曹相国世家：“（曹）参去，属其后相曰：‘以齐狱市为寄，慎勿扰也。’后相曰：‘治无大于此者乎？’参曰：‘夫狱市者，所以并容也。’”集解引汉书音义曰：“夫狱市兼受善恶，若穷极，奸人无所容窜……秦人极刑而天下畔，孝武峻法而狱繁，此其效也。”宋 朱翌猗觉寮杂记卷下：“狱如教唆词讼，资给盗贼；市如用私斗秤欺谩变易之类，皆奸人图利之所，若穷治则事必枝蔓，此等无所容必为乱，非省事之术也。”此句清照谓已认清狱讼之实质。

³⁴内翰承旨：宋史 职官志二：“翰林学士院：翰林学士承旨、翰林学士、知制诰、直学士院、翰林权直、学士院权直，掌制、诰、诏、令撰述之事……承旨，不常置，以学士久次（资深）者为之。”内翰，翰林学士掌内制，故称。此指綦崈礼。

³⁵搢绅：庄子 天下：“其在于诗 书 礼 乐者，邹鲁之士，搢绅先生，多能明之。”史记 封禅书：“其语不经见，搢绅者不道。”集解引李奇曰：“搢，插也；插笏于绅。绅，大带也。”后世多指士大夫。案：宋史 綦崈礼传谓其“祖及父皆中明经进士科”，故清照称之。

³⁶冠盖：冠，礼帽；盖，车篷，皆为官吏所服用，因代指官吏。汉 班固西都赋：“冠盖如云，七相五公。”唐 杜甫梦李白之二：“冠盖满京华，斯人独憔悴。”

³⁷日下无双：南史 伏挺传：“（挺）博学有才思，为五言诗，善效谢康乐体。父友乐安、任昉深相叹异，常曰：‘此子日下无双。’”案：宋史 綦崈礼传：“崇礼妙龄秀发，聪敏绝人，不为崖岸斩绝之行。廉俭寡欲，独覃心辞章，洞晓音律，酒酣气振，长歌慷慨，议论风生，亦一时之英也。”

³⁸奉天二句：建中四年十月，泾原兵叛，唐德宗避难奉天（今陕西 乾县），至明年（兴元元年）平乱返京。见旧唐书 德宗纪。陆贽，新唐书 陆贽传：“陆贽，字敬舆，苏州 嘉兴人。十八第进士，中博学宏辞……帝（德宗）在东宫，已闻其名矣，召为翰林学士……从狩奉天，机务填总，远近调发，奏请报下，书诏日数百，贽初若不经思，逮成，皆周尽事情，衍绎孰复，人人可晓。旁吏承写不给，它学士笔阁不得下，而贽沛然有余……由是帝亲倚，至解衣衣之，同类莫敢望。虽外有宰相主大议，而贽常居中参裁可否，时号‘内相’。”此以唐翰林学士陆贽称誉綦崈礼。案：宋 楼钥攻媿集 北海先生文集序云：“永嘉（均案：借指建炎）南渡之行，公（綦崈礼）在帝（高宗）侧，实代王言。诏旨所至，读者感动，诸将奔走承命，如陆宣公（贽）之在奉天也。寻入翰苑，当羽檄旁午，书诏填委之会，而播告之修，不匿厥指……平时为文，不为崖异之言，而气格浑然天成。故一旦当书命之任，明白洞达，虽武夫远人，晓然知上意所在，非规规然取青俪白以为工者比也。”可见綦崈礼长于草诏，可比唐之陆贽。

³⁹淮 蔡二句：俞正燮癸巳类稿 易安居士事辑易“会昌之诏”为“昌黎之笔”，似可议。案：旧唐书 韩愈传：“元和十二年八月，宰臣裴度为淮西宣慰处置使，兼彰义军节度使，请愈为行军司马，仍赐金紫。淮、蔡平，十二月随度入朝，以功授刑部侍郎，仍诏愈撰平淮西碑，其辞多叙裴度事。时先入蔡州擒吴元济，李愬功第一，愬不平之。愬妻出入禁中，因诉碑辞不实，诏令磨愈文。宪宗命翰林学士段文昌重撰文勒石。”据此，“会昌之诏”，当为“文昌之碑”之误。案：王仲闻李清照集校注：“按唐平淮蔡之吴元济，在元和年间，与会昌相去二十年……淮蔡之平，不能归功于韩愈。‘淮蔡’疑当作‘泽潞’。唐书 李德裕传：‘自开成五年春回纥至天德，至会昌四年八月平泽潞，首尾五年。其筹度机宜，选用将帅，军中书诏，奏请云合，起草指踪，皆独决于德裕，诸相无预焉。’（李德裕所制，见会昌一品集。）易安用事不免有误，疑此亦误用也。”可备一说。

⁴⁰解骖：喻救人之急难。史记 管晏列传：“越石父贤，在缧绁中。晏子出，遭之涂，解左骖赎之，载归。”又见晏子春秋 杂上，稍详。此喻綦崈礼虽未以物救己之急。

⁴¹如真出己：左传成公三年：“荀䓨之在楚也，郑贾人有将置诸褚（绵衣）中以出。既谋之，未行，而楚人归之。贾人如晋，荀䓨善视之，如实出己。”此谓清照出狱，实出于綦崈礼之力。

⁴²丹书：罪人名册，用丹（朱）笔书写。左传襄公二十三年：“裴豹，隶也，著于丹书。”注：“盖犯罪没为官奴，以丹书其罪。”此谓无罪释放。

⁴³责全责智：吕氏春秋 举难：“物岂可全哉？故君子责人则以人，自责则以义。”此谓待人忠厚，律己谨严。又宋 范纯仁戒子弟曰：“人虽至愚，责人则明，虽有聪明，恕己则昏。尔曹但常以责人之心责己，恕己之心恕人，不患不到圣贤地位也。”此即“责智”，谓明于自处。

⁴⁴败德败名：书 大禹谟：“侮慢自贤，反道败德。”颜氏家训 教子：“逮于成长，终为败德。”败名，败坏名誉。左传僖公二十三年：“姜曰：‘行也。怀与安，实败名。’”

⁴⁵南山之竹：汉书 公孙贺传：“南山之竹不足受我辞，斜谷之木不足为我械。”旧唐书 李密传作书移郡县讨隋炀帝曰：“罄南山之竹，书罪未穷；决东海之波，流恶难尽。”古代无纸，书于竹简，故云。

⁴⁶多口：孟子 尽心下：“貉稽曰：‘稽大不理于口。’孟子曰：‘无伤也，士憎兹多口。’”此犹多言。诗 郑风 将仲子：“人之多言，亦可畏也。”

⁴⁷高鹏二句：庄子 逍遥游：“有鸟焉，其名为鹏，背若泰山，翼若垂天之云，抟扶摇羊角而上者九万里，绝云气，负青天，然后图南，且适南溟也。斥鴳笑之曰：‘彼且奚适也？我腾跃而上，不过数仞而下，翱翔蓬蒿之间。此亦飞之至也。而彼且奚适也？’”音义：“斥本亦作尺，鴳字亦作。”

⁴⁸火鼠二句：旧题汉 东方朔十洲记：“炎洲在南海中，有火林山，山中有火光兽，大如鼠，毛长三四寸，或赤或白，取其兽毛以缉为布，时人号为火浣布。”又太平御览卷八百二十晋 张勃吴录：“日南 比景县有火鼠，取毛为布，烧之而精，名火浣布。”又旧题晋 王嘉拾遗记卷十员峤山：“有冰蚕长七寸，黑色，有角，有麟。以霜雪覆之，然后作茧，长一尺，其色五彩，织为文锦，入水不濡，以之投火，经宿不燎。”唐诗纪事六七王贞白寄郑谷诗：“火鼠重收布，冰蚕乍吐丝。”以上四句自谓与张汝舟品行性格不合。

⁴⁹品题：评论人物之高下。后汉书 许劭传：“劭与靖俱有高名，好共核论乡党人物，每月辄更其品题，故汝南俗有‘月旦评’焉。”

⁵⁰温故知新：论语 为政：“子曰：温故而知新，可以为师矣。”此谓接受经验教训。

⁵¹一瓶一钵：唐僧贯休陈情献蜀皇帝诗：“一瓶一钵垂垂老，万水千山得得来。”

⁵²重归畎亩：归隐田园。庄子 让王：“（舜）居于畎亩之中，而游尧之门。”成玄英疏：“垄上曰亩，垄中曰畎。”清照曾屏居青州，今复萌此念。

⁵³三沐三薰：再三薰香沐浴。原作“三衅三浴”。春秋时齐桓公从鲁国接回管仲，据国语 齐载：“比至，三舋三浴之。”注：“以香涂身曰舋，亦或为薰。”舋，同“衅”。唐 韩愈答吕毉山人书：“方将坐足下三浴而三熏之。”此申崇敬綦崈礼之意。

⁵⁴葭莩：喻远房亲戚关系。汉书 中山靖王传：“今群臣非有葭莩之亲，鸿毛之重，群居党议，朋友相为，使夫宗室摈却，骨肉冰释。”颜师古注：“葭，芦也。莩者，其筒中白皮，至薄者也。葭莩喻薄，鸿毛喻轻，轻薄甚也。”案：南宋参知政事谢克家于赵明诚为表兄弟，其子谢伋为綦崈礼婿，故云“忝在葭莩”。

⁵⁵尘渎：言以俗事打扰。犹尘浼。宋华镇上温倅朱朝奉书：“斐然狂简，固不足尘浼清视，姑以致区区之意。”

【汇评】

宋 胡仔苕溪渔隐丛话前集卷六十：易安再适张汝舟，未几反目，有启事与綦处厚云：“猥以桑榆之晚景，配兹驵侩之下才。”传者无不笑之。案：阮阅诗话总龟后集卷四十八丽人门同此。

明 徐㶿徐氏笔精卷七：李易安，赵明诚之妻也。渔隐丛话云：“赵无嗣，李又更嫁非类。”且曰其启曰：“猥以桑榆之晚景，配兹驵侩之下才。”殊谬妄不足信……李五十有二，老矣。清献公之妇，郡守之妻，必无更嫁之理。今各书所载金石录序皆非全文，惟余家所藏旧本序语全载。更嫁之说，不知起于何人，太诬贤媛也！

明 黄溥闲中今古录：兹观瞿宗吉（佑）所著香台集，有易安乐府之目，引渔隐丛话云：“赵明诚，清献公之子，妻李氏，能文词，号易安居士，有乐府词二卷，名漱玉集。明诚卒，易安再适非类，既而反目，有启与綦处厚学士：‘猥以桑榆之晚景，配兹驵侩之下才。’见者笑之。”此宗吉所以有“清献名家阨运乖，羞将晚景对非才”之句。予叹易安翁则清献，为时名臣；夫则明诚，官至郡守。亦景薄桑榆，何为而再适耶？

清 谢章铤赌棋山庄词话：兴公 徐㶿谓易安未尝改嫁……持论精审，足为贤媛洗冤。

清 褚人获坚瓠七集卷一：渔隐丛话：赵明诚，清献公 阅道子，妻清照，号易安居士，济南 李格非之女，工诗词，有漱玉集三卷行世。明诚卒，再适张汝舟，未几反目。易安与綦处厚启有“猥以桑榆之晚景，配兹驵侩之下材”，传者笑之。按氏族大全亦以明诚为清献子。观东坡清献公神道碑载二子：曰屼，曰屺，并无明诚。叶文庄 盛水东日记：明诚，赵挺之子。曹以宁 安谰言长语：易安，赵挺之子德夫之内。尧山堂：抃谥清献，挺之亦谥清宪，故有此误传。挺之附媚蔡京，致位权要，或有此失节之妇。若为清献子妇，岂宜以桑榆晚景，再适非类，为天下笑邪？

清 陆以湉冷庐杂识：德州 卢雅雨鹾使见曾，作金石录序，均案：见金石录后序附录。力辨李易安再嫁之诬……陈云伯大令亦云：“宋人小说往往污蔑贤者，如四朝见闻录之于朱子，东轩笔录之于欧阳公，比比皆是。”又谓“‘去年元夜’一词，本欧阳公作，后人误编入断肠集，原注：渔洋山人亦尝辨之。遂疑朱淑真为佚女，皆不可不辨”。按“去年元夜”词，非朱淑真作信矣。李易安再适张汝舟事，详赵彦卫云麓漫钞，诸家皆沿其说。卢氏独力为辨雪，其意良厚，特录之，以俟论世者取裁焉。

清 胡薇元岁寒居词话：南、北宋之际，有赵明诚妻李清照，所作漱玉词，抗轶周 柳。张端义贵耳集元宵词永遇乐、声声慢，以为闺阁有此文笔，良非虚语。明诚 宋宗室，均案：非是。父为宰辅。易安自记在汴京与夫共撰金石录，典钗钏，得一碑版，互相搜校。家藏旧书画极夥，乱离买舟南下，择其精本携之，在西湖尤相乐。夫死，戚友谋夺不得者，李心传、赵彦卫造为蜚谤，诬其再适驵侩。云麓漫钞、建炎以来系年要录，即彦卫、心传之笔。小人不乐成人之美如此。况明诚守湖州已中年，夫卒，年六旬，安有再适之理，矧在驵侩耶？

清 俞正燮癸巳类稿 易安居士事辑：读云麓漫钞所载谢綦崈礼启，文笔劣下，中杂有佳语，定是窜改本。又夫妇讦讼，必自证之，启何以云“无根之谤”？余素恶易安改嫁张汝舟之说，雅雨堂刻金石录序，以情度易安不当有此事。及见李心传建炎以来系年要录，采鄙恶小说，比其事为文案，尤恶之。后读齐东野语论韩忠缪事云：“李心传在蜀，去天万里，轻信记载，疏舛固宜。”又谢枋得集亦言系年要录为辛弃疾造韩侂胄寿词，则所言易安文案、谢启事可知。是非天下之公，非望易安以不嫁也。不甘小人言语，使才人下配驵侩，故以年份考之，凡诗文见类部小说诗话者，考合排次。至绍兴四年，易安年五十三；又绍兴十一年五月十三日，綦崈礼婿阳夏 谢伋，寓家台州，自序四六谈麈，时易安年已六十，伋称为赵令人李。若崇礼为处张汝舟婚事，伋其亲婿，不容不知。又下至淳祐元年，时及百年，张端义作贵耳集，亦称易安居士，赵明诚妻。易安为嫠，行迹章章可据。赵彦卫、胡仔、李心传等，不明是非，至后人貌为正论……且启言：“牛蚁不分，灰钉已具。弟既可欺，持官文书来辄信；身几欲死，非玉镜架亦安知。呻吟未定，强以同归。猥以桑榆之末景，配兹驵侩之下才。”易安，老命妇也，何以改嫁复与官诰？又言：“视听才分，实难共处；惟求脱去，决欲杀之。遂肆欺凌，日加殴击。岂期末事，乃得上闻。取自宸衷，付之廷尉。”是又闺房鄙论，竟达阙庭，帝察隐私，诏之离异。夫南渡仓皇，海山奔窜，乃舟车戎马相接之时，为一驵侩之妇，从容再降玉音，宋之不君，未应若此。审视金石录后序，始知“颁金”事白，綦有湔洗之力。小人改易安谢启，以飞卿玉壶为汝舟玉台，用轻薄之词，作善谑之报，而不悟牵连君父，诬衅庙堂，则小人之不善于立言也……夫小人何足深责，吾独惜易安与惠斋，均案：宋尚书黄由妻胡夫人号惠斋居士。以美秀之才，好论文以中时忌也。

清 陆心源仪顾堂题跋癸巳类稿易安事辑书后：易安改嫁，千古厚诬。歙人俞理初易安事辑以辨之，详矣备矣！惟张汝舟 崇宁五年进士，毗陵人，见咸淳毗陵志。钦宗时知绍兴府，见会稽志。建炎三年，以朝奉郎直秘阁知明州。十二月，召为中书门下检正诸房文字。四年，兼管安抚使。复以直显谟阁知明州，见四明图经。五月，上过明州，历奉俭简迁一官。六月，乞祠，主管江州 太平观。绍兴元年三月，往池州措置军务，寻为监诸军审计司。二年九月，以妻李氏讼其妄增举数入官，有司当汝舟私罪，徒，诏除名，柳州编管，见建炎以来要录。则汝舟既碻有其人，以李氏讼编管，亦碻有其事。理初仅以怨家改启，证易安无改嫁事，几若汝舟亦属子虚，不足以释千古之疑，而折服李心传之心。愚按：汝舟即飞卿之名，“妻”字上当夺“赵明诚”三字耳。高宗性好古玩，与徽宗同，汝舟必以进奉得官，因进奉而征及玉壶，因玉壶之失而有献璧北朝之诬，而易安有妄增举数之报。……惟李氏被献璧北朝之诬，人人代抱不平。故李氏一控，而汝舟即夺职编管。汝舟无可泄愤，改其谢启，诬为改嫁，认为伊妻。其启即汝舟所改，非别有怨家也。请列五证以明之：汝舟先官秘阁直学士，复官显谟直学士，故曰“飞卿学士”，其证一也。“颂金”之谤，崇礼为之左右得解，事在建炎三年，是时崇礼官中书舍人，故曰“内翰承旨”。汝舟之贬，事在绍兴二年，则崇礼已为侍郎，翰林学士当曰“学士侍郎”，不得曰“内翰承旨”矣。其证二也。若要录原本无“赵明诚”三字，注文既叙明李格非女矣，何不叙赵明诚妻改嫁汝舟乎？其证三也。男女婚嫁，世间常事，朝廷不须问，官吏岂有文书？启云：“弟既可欺，持官文书来即信”，当指蜚语上闻置狱而言。改嫁不必由官，有何官文书之有？其证四也。献璧北朝，可称不根之言。若改嫁碻有其事，何得言不根之言？其证五也。心传误据传闻之辞，未免疏谬，若谓采鄙恶小说，比附文案，岂张汝舟亦无其人乎？必不然矣。

清 李慈铭越缦堂文集乙集书陆刚甫观察仪顾堂题跋后：陆氏 心源仪顾堂题跋十六卷，其中可取者甚多，其书癸巳类稿易安事辑后谓“……盖献璧之诬，人人代抱不平，故李氏一控，而汝舟即夺职编管。汝舟无可泄愤，改其谢启，诬为改嫁，认为伊妻，其启即汝舟所改，非别有怨家也”。则殊臆决不近理。案嘉泰会稽志载：宣和五年，张汝舟以降授宣教郎直秘阁知越州。越为望郡，是汝舟在徽宗时已通显。乾道四明图经载：建炎四年，张汝舟以直显谟阁知明州，兼管内安抚使，数月即罢。图经载：是年汝舟之前，已有刘洪道、向子忞二人。汝舟之为吴懋，以建炎四年八月到任。是汝舟在州不过一、二月。系年要录载：绍兴二年九月，汝舟除名，时官止承奉郎，则仕宦颇沉滞，安见其以进奉得官？高宗颇好书画，未闻其好器玩。易安金石录后序言：闻张飞卿玉壶事发，在建炎三年九、十月间，时明诚甫于八月卒，高宗方为金人所迫，流离奔窜，即甚荒暗之主，尚安得留心玩好，令人以进奉得官？汝舟之名与飞卿之字，亦不相配合。且序言飞卿所示玉壶，实珉也，旋复携去，则壶并不在德甫所，安得妄告朝廷，征之赵氏？且要录言时建康置防秋安抚使，扰攘之际，或疑其馈璧北朝，言者列以上闻。或言赵张皆当置狱，是明谓言官所发，飞卿方有对狱之惧，岂有自发而自诬之理？易安后序亦谓“何人传道，妄言颂金”，是并无怨飞卿之事，安得谓人人代抱不平，易安故讼其妄增举数以为报复？至谓其启即汝舟所改，尤非情理。汝舟以进士历官已显，岂肯自谓“驵侩下才”，及“视听才分，实难共处”？且人即无良，岂有冒认嫠妇以为己妻？赵、李皆名人贵家，易安妇人之杰，海内众著，又将谁欺？虽丧心下愚，亦不至此。要录大书右承奉郎监诸军审计司张汝舟属吏，以汝舟妻李氏讼其妄增举数入官也。其文甚明，安得谓“妻上脱‘赵明诚’三字”？陆氏谓“妄增举数，何与妻事，朝廷亦岂为准理”，则闺房之内，事有难言，增举入官，欺罔朝廷，安得置之不理？此等事惟家人得知之，故发即得实。若他人之妇，何从知之。惟易安必无再嫁之事，理初排比岁月，证之甚明。今即要录所载此一节，核其年月，更可了然。易安金石录后序，自题“绍兴二年玄黓岁壮月甲寅朔易安室题”，要录系讼增举事于绍兴二年九月戊午朔，相去一月，岂有三十日内，忽在赵氏为嫠妇，忽在张氏讼其夫，此不待辨者也。又易安于绍兴三年五月上使金工部尚书胡松年诗，有“嫠家祖父生齐 鲁”之句，则易安以老寡妇终，已无疑义。要录又载绍兴二年八月丙辰，原注：是二十九日。是月戊子朔。后序题甲寅朔，盖笔误。甲寅是二十七日，或是戊子朔甲寅，脱“戊子”二字。又朔甲寅误倒，古人题月日，多有此例。易安好古，观其用岁阳纪岁，月名纪月可知。直秘阁、主管江州 太平观 赵思诚守起居郎。思诚，明诚兄也，则是时赵氏尚盛，尤不容有此事。要录又载建炎三年闰八月，和安大夫 开州团练使致仕王继先，尝以黄金三百两，从故秘阁修撰赵明诚家市古器，兵部尚书谢克家言：恐疏远闻之，有累盛德，欲望寝罢。上批令三省取问继先。则所云征及玉壶，传闻置狱，当在此时。王继先本奸黠小人，时方得幸，必有恫喝赵氏之事。而綦崈礼为左右之，得白，故易安作启以谢。至张汝舟妻李氏，或本易安一家，与夫不咸，讼讦离异。当时忌易安之才如学士秦楚材者，秦桧之兄，名梓。及被易安诮刺如张九成者，因将此事移之易安。张九成为绍兴二年进士第一人，其对策有“桂子飘香”之语，易安因有“桂子飘香张九成”之谑，亦足证其嫠居无事。若方与后夫争讼仳离，岂尚有此暇力弄此狡狯乎？或汝舟之妻，亦娴文字，作文自述被夫欺凌殴击之事，其讼妄增举数时，亦必牵及闺门乖忤，自求离绝。及置狱根勘得实，并遂其请。后人因其适皆李姓，遂牵合之。李微之亦不察而误采之。俗语不实，流为丹青，遂以漱玉之清才，古今罕俪，且为文叔之女、德甫之妻，横被恶名，致为千载宵人口实。余故申而辨之，补俞氏之阙，正陆氏之误，可为不易之定论矣。

清 叶廷琯鸥波余话：颐道堂诗外集有题查伯葵撰李易安论后绝句，序云：“李清照再适之说，向窃疑之。宋人虽不讳再嫁，然考易安作金石录后序时，年已五十余。云麓漫钞所载投綦处厚启，殆好事者为之。尝欲制一文以雪其诬，今读伯葵所作，可谓先得我心矣。”诗云：“谈娘善诉语何诬，卓女琴心事本无。赖有琵琶查八十，清商一曲慰罗敷。”但今所传查梅史筼谷集，并无李易安论，诗中亦无一字辨及易安者，不知何故……近见皖中 俞理初孝廉正燮癸巳类稿有易安居士事辑一篇，亦力辨再嫁之事，征引详博（此处节录俞文，略）……一篇名论，足洗漱玉沉冤。

清 薛绍徽黛韵楼文集李清照朱淑真论：赵宋词女，李朱名家。漱玉则居临柳絮，断肠则家在桃邨。市古寺之残碑，品茶对酌；贺东轩之移学，举案同心。椠铅逐逐，随宦青 莱；丝管纷纷，胜游吴 楚。迨及残山半壁，薄衾五更。阿婆白发，已过大衍之年；怨女归宁，莫寄伤心之泪。奚至桑榆晚景，更易初心，花市灯宵，徘徊密约乎？大抵玉壶颁金之案，已肇妒才；花枝连理之诗，难言幽恨。露华桂子，招众口以烁金；细雨斜风，忆前欢而入梦。负盛名以致谤，因清怨而生疑。于是妄改綦崈礼之谢启，杂窜庐陵集之艳词。李心传要录，病在疏讹；杨升庵品词，失于稽考。西蜀去浙数千里，传闻不免异辞；有明后宋三百年，持论未曾检点。且也张汝舟历官清要，奚言驵侩下才；王唐佐传述始终，误作市井民妇。当君臣播越之时，安事文书催再醮；彼夫妇乖离而后，何心词赋约幽期。实际可征，疑团自破。所惜者，妄增举数，姓氏偶同；为主东君，爵里俱逸。胡元任丛话，变俗谚为丹青；魏仲恭序言，仗耳食为口实。好恶支离，是非颠倒耳。然原心定论，据事探幽，编集虽零落不完，诗词尚昭彰若揭。赠胡 韩二使者，嫠妇犹称；宴谢 魏两夫人，贵游可数。寒窗败几，已醒晓梦疏钟；鸥鹭鸳鸯，似叹小星夺月。愿过淮水，犹存爱国之忱；仰望白云，时起思亲之念。忠孝已根其天性，纲常必熟于怀来。安敢别抱琵琶，偷贻芍药，花殊旌节，树异女贞哉？推原其故，或出有因。衣冠王导，斥将杭作汴之非；早晚平津，有称夫为人之异。奸黠者转羞成怒，轻薄者飞短流长。胡惠斋摘文之忌，不知道高毁来；生查子大曲所传，遂致移花接木。硗硗易缺，哆哆能张。毒生虿尾，影射蜮沙。谤孀闺于身后，语涉无根；疑静女于生前，冤几不白。岂弗悖欤？吁可怪已！

清 吴衡照莲子居词话：妃子沼吴，重归少伯；美人亡息，再醮荆王。简帙工讹，殊难理造。世传易安居士再适张汝舟，卒至对簿，有与綦崈礼启云云，为时讪笑。今以金石录后序考之，易安之归德甫，在建中辛巳，时年一十有八。后二年癸未，德甫出仕宦。越二十三年靖康丙午，德甫守淄川，其明年建炎丁未，奔母丧，又明年戊申，德甫起复知建康府，又明年己酉春罢职，夏，被旨知湖州，秋，德甫遂病不起。时易安四十有六矣。越五年，绍兴甲寅，作金石录后序，时年五十有一。其明年乙卯，有上韩胡二公诗，犹闾阎嫠妇，时年五十有二。岂有就木之龄已过，堕城之泪方深，顾为此不得已之为，如汉 文姬故事？意必当时嫉元祐君子者攻之不已而及其后；而文叔之女多才，尤适供谣诼之喙。致使世家帷薄，百世而下，蒙垢抱诬，可慨也已！

又：易安居士再适张汝舟，卒至对簿，有与綦处厚启云云，宋人说部多载其事，大抵彼此衍袭，未可尽信。宋史 李文叔传附见易安居士，不著此语；而容斋去德甫未远，其载于四笔中无微辞也。且失节之妇，子朱子又何以称乎？反复推之，易安当不其然。

清 符兆纶明湖藕神祠祀李易安居士记：世之少之者，独以其晚年改适一节。此事自关伦纪，而居士生平大端所系，予不可无辨。居士以文叔为父，得力于庭训居多。而所适赵明诚，又以才人为显宦。其夫妇相笃，风雅相深，固宜超出寻常万万。惟刻烛裁笺，拈花索句，无愁不媚，脱口生香，放诞风流，宜若不自检束，而不知居士乃才而深于情者也。情之深者，不能无所钟，而必不妄有所钟。妄钟其情，非情也。所谓发乎情，止乎礼义也。以其深于情，而即疑其薄于行，将世之口谈周孔之书、躬履夷齐之行者，其生平宜断断无他，而所为往往非人意计所及料，又何说邪？抑当时范希文、辛稼轩、欧阳永叔诸人，以芬芳恻怛之怀，作为缠绵倩丽之词，而卒不失其为正人君子，此尤章章也……又春秋代谢，行且就木，而犹欲依倚村夫，重调琴瑟，此寻常闺阁所不为，而谓居士之才而为之乎？且再适一事，亦非确有证据，不过就居士所书白乐天“老大嫁作商人妇”之语，遂疑其重过别船，江湖流落。此事前明宋文恪已为辨之，不知此乃才人偶尔寄兴。

清 陈廷焯云韶集 词坛丛话：赵彦卫云麓漫钞谓易安再适张汝舟，诸家皆沿其说。又伪撰投内翰綦公崇礼启云，引文省略。渔矶漫钞中谓“易安再适张汝舟，竟至对簿，启在临安时作”。案：易安并无再适事。

又白雨斋词话卷二：易安武陵春后半阕云：“闻说双溪春尚好，也拟泛轻舟。只恐双溪舴艋舟，载不动，许多愁。”又凄婉，又劲直，观此益信易安无再适张汝舟事，即风人“岂不尔思，畏人之多言”意也。投綦公一启，后人伪撰以诬易安耳。

夏承焘唐宋词论丛 易安居士事辑后语：去年衡山 李佩秋先生洣，示予易安居士事辑书后一文，于俞、李诸家之外，重有发明。其考除名编管柳州之张汝舟与以进士知越州、明州之张汝舟实非一人，尤足匡存斋之臆说，补李莼客、况蕙风之偶疏。

又后语二：案陆游渭南文集三十五夫人孙氏墓志铭孙氏，苏泂母。谓“夫人幼有淑质。故赵建康 明诚之配李氏，以文辞名家，欲以其学传夫人；时夫人始十余岁，谢不可，曰：‘才藻非女子事也。’宣义夫人父宣义郎综奇之，乃手书列女事数十授夫人。”志称孙氏卒于绍熙四年，年五十有三，依此上推，实生于绍兴十一年；志谓其遇易安时“始十余岁”，以十五计，则为绍兴二十六年，时易安已七十有三。此殆易安遗事最后之纪年矣。（陆游称易安为“故赵建康 明诚之配”，犹在谢伋四六谈麈自序之后十余年，亦可助证俞氏未改嫁之说。又孙氏 山阴人，孙氏少时遇易安，若在乡里，则易安晚节或终老越土耶。）

胡适词选 李清照：李清照是中国最著名的女子，才气纵横，颇遭一班士人之忌，所以相传有她改嫁张汝舟之说。清儒俞正燮替她抱不平，曾作易安居士事辑（癸巳类稿内），替她辩诬。后来陆心源和李慈铭也都有辩诬的话。改嫁并非不道德的事；但她本不曾改嫁，而说她改嫁了，那却是小人的行为。

唐圭璋 潘君昭论李清照的后期词：从目前所见到的资料看，南宋的文人就没有一个对她表示同情，为她辩护过；相反的，在有关的记载中，都是用否定语气予以贬斥的。胡仔就曾渲染其词，说她“再嫁张汝舟，未几反目……传者无不笑之”。王灼指责她“再嫁某氏，讼而离之，晚节流荡无依”。晁公武斥她“然无检操，晚节流落江湖间以卒”。陈振孙亦非难她“晚年颇失节”。从这里，我们可以知道，南渡后的李清照，不仅迭逢意外变故，而且在横遭上层社会的攻击和诽谤，晚年无依无靠，流落江湖……至于因“改嫁”一事而引起的风波，则更明显地是卫道者的制造舆论，蓄意中伤。

龙榆生漱玉词叙论：云麓漫钞载易安上内翰綦公启，略云：“近因疾病……日加殴击。”使所言果实，则是汝舟蹈隙乘危，饵以甘言，欺人寡妇，震其才名之显赫，因遂强迫以同居。藉令事实有之，吾辈当矜愍之不暇，宁忍责以失节乎……据金石录后序，此四年中，均案：指建炎三年至绍兴二年九月。方转徙于台、剡、睦、温、越、衢、杭等地，不遑宁居，则改嫁之说，殆为“莫须有”矣。

黄盛璋李清照事迹考辨八改嫁新考：说清照改嫁的是出于宋人的记载，均案：下文列举胡仔苕溪渔隐丛话、王灼碧鸡漫志、晁公武郡斋先生读书志、洪适隶释卷二十四跋赵明诚金石录、赵彦卫云麓漫钞、李心传建炎以来系年要录、陈振孙直斋书录解题共七种。宋代并没有人怀疑这件事的真实性，怀疑它并予以全部否定的乃是其后数百年明、清时代的人，他们为甚么要起怀疑并用了很大的气力为她辩护呢？其原因不外两点：一是爱才，二是封建观点。俞氏所说的“不甘小人言语，使才人下配驵侩”就是属于第一，俞氏所谓“余素恶易安改嫁张汝舟之说”，并同意雅雨堂刻金石录序以情度易安不当有此事的说法，就是属于第二。认为改嫁就是失节，传统的观念由来已久，明、清封建社会特别是上层对妇女守节要求异常严格，妇女改嫁舆论上总是予以歧视，认为不道德不体面的事……为改嫁辨诬的理由虽多，但归纳不外三项：第一，论证宋代有关改嫁的记载都是伪造；第二，列举若干反证说明改嫁的不可能；第三，从情理上认为改嫁不会发生……记载清照改嫁既有这么多人，有的写书时还在清照生前，有的还是赵、李两家亲戚或世交，书的性质又是史部、目录、金石都有，不仅都是小说笔记，连洪适这样有资格清楚她晚年事迹的人，隶释这样一部纯粹学术著作也都说她改嫁，那么材料的真实性就不能不令人郑重考虑了。

王仲闻李清照事迹作品杂考一关于李清照之改嫁：改嫁一事，从当时社会观点而论，并无损于李清照之人格；在今日更不应成为问题。自俞正燮以来，不少学人竭力为李清照辩诬，似亦不足为李清照增重。黄盛璋先生云：“这里牵涉到史料之真伪与事实的是非两个问题”，列举宋人胡仔、王灼、晁公武、洪适、陈振孙等人之说，证明其确曾改嫁。各家辨诬之说，殆全已落空。

黄墨谷重辑李清照集 金石录后序考：关于李清照“改嫁”这一学案，经数百年来明清学者徐㶿、卢见曾、俞理初、陆心源、李莼客，近代夏承焘、朱芳春……诸君力为辨诬，本来已成为不易之论。但是黄盛璋先生在文学研究一九五七年第三期李清照事迹考一文提出不同意见，认为这件学术公案有重新考虑的必要。黄先生提出再翻案的理由主要是南宋既有七家之多的说部记载清照改嫁事，就需要考虑了。其实，问题不在于有多少说部记载，问题的关键是在于所记载的是否属实。黄先生所列举的七家说部，只有两家所载的是有具体内容，一是赵彦卫云麓漫钞录清照校〔投〕内翰綦公崈礼启；一是李心传建炎以来系年要录卷五十八“绍兴二年九月戊子朔”条……云麓漫钞所载谢启，必系讹作无疑。关于李心传建炎以来系年要录所载张汝舟与妻李氏涉讼事……乃有意谤伤。

又翁方纲金石录本读后兼评黄盛璋李清照事迹考辨中改嫁新考：我认为黄盛璋、王仲闻、王延梯在没有解决后序与投内翰綦公崇礼启两者的矛盾，在没有解决所谓谢启前后文存在的矛盾，而遽下“李清照改嫁属实”的结论，是不能令人信服的，是缺乏科学根据的……我认为宋、明、清许多金石家、词家、词学家为金石录的版行和校勘；对李清照晚年的遭遇，特别对“改嫁”的造谣谤伤辨诬，是有功于艺林，他们保全了我国文学史上最杰出的女作家李清照的声誉与光辉形象。





金石录后序

金石录后序¹





右金石录三十卷者何？赵侯德父所著书也²。取上自三代³，下迄五季⁴，钟、鼎、甗、鬲、盘、匜、尊、敦之款识⁵，丰碑大碣、显人晦士之事迹，凡见于金石刻者二千卷，皆是正讹谬，去取褒贬，上足以合圣人之道，下足以订史氏之失者皆载之⁶，可谓多矣。呜呼！自王涯、元载之祸，书画与胡椒无异⁷；长舆、元凯之病，钱癖与传癖何殊⁸。名虽不同，其惑一也。

余建中辛巳⁹，始归赵氏，时先君作礼部员外郎¹⁰，丞相时作吏部侍郎¹¹，侯年二十一，在太学作学生。赵、李族寒，素贫俭。每朔望谒告出¹²，质衣取半千钱，步入相国寺¹³，市碑文果实归，相对展玩咀嚼，自谓葛天氏之民也¹⁴。后二年，出仕宦，便有饭疏衣¹⁵，穷遐方绝域，尽天下古文奇字之志。日就月将¹⁶，渐益堆积。丞相居政府¹⁷，亲旧或在馆阁¹⁸，多有亡诗逸史、鲁壁、汲冢所未见之书¹⁹，遂尽力传写，浸觉有味，不能自已。后或见古今名人书画、三代奇器，亦复脱衣市易。尝记崇宁间²⁰，有人持徐熙牡丹图²¹，求钱二十万。当时虽贵家子弟，求二十万钱，岂易得邪？留信宿²²，计无所出而还之。夫妇相向惋怅者数日。

后屏居乡里十年²³，仰取俯拾，衣食有余。连守两郡²⁴，竭其俸入，以事铅椠。每获一书，即同共校勘，整集签题。得书画彝鼎，亦摩玩舒卷，指摘疵病，夜尽一烛为率。故能纸札精致，字画完整，冠诸收书家。余性偶强记，每饭罢，坐归来堂烹茶²⁵，指堆积书史，言某事在某书某卷、第几叶第几行，以中否角胜负，为饮茶先后。中即举杯大笑，至茶倾覆怀中，反不得饮而起。甘心老是乡矣²⁶，虽处忧患困穷，而志不屈。收书既成，归来堂起书库大橱，簿甲乙，置书册。如要讲读，即请钥上簿，关出卷帙。或少损污，必惩责揩完涂改，不复向时之坦夷也。是欲求适意而反取憀栗。余性不耐，始谋食去重肉，衣去重采²⁷，首无明珠翡翠之饰，室无涂金刺绣之具。遇书史百家字不刓阙、本不讹谬者，辄市之储作副本。自来家传周易、左氏传，故两家者流，文字最备。于是几案罗列，枕席枕藉，意会心谋，目往神授，乐在声色狗马之上。

至靖康丙午岁，侯守淄川，闻金人犯京师²⁸，四顾茫然，盈箱溢箧，且恋恋，且怅怅，知其必不为己物矣。建炎丁未春三月²⁹，奔太夫人丧南来³⁰，既长物不能尽载，乃先去书之重大印本者，又去画之多幅者，又去古器之无款识者，后又去书之监本者³¹，画之平常者，器之重大者：凡屡减去，尚载书十五车。至东海³²，连舻渡淮，又渡江，至建康³³。青州故第尚锁书册什物，用屋十余间，期明年春再具舟载之。十二月，金人陷青州³⁴，凡所谓十余屋者，已皆为煨烬矣。

建炎戊申秋九月³⁵，侯起复知建康府。己酉春三月罢³⁶，具舟上芜湖，入姑孰³⁷，将卜居赣水上。夏五月，至池阳³⁸，被旨知湖州，过阙上殿³⁹，遂驻家池阳，独赴召。六月十三日，始负担，舍舟坐岸上，葛衣岸巾⁴⁰，精神如虎，目光烂烂射人，望舟中告别。余意甚恶，呼曰：“如传闻城中缓急⁴¹，奈何？”戟手遥应曰⁴²：“从众。必不得已，先弃辎重，次衣被，次书册卷轴，次古器；独所谓宗器者⁴³，可自负抱，与身俱存亡。勿忘也。”遂驰马去。途中奔驰，冒大暑，感疾，至行在，病痁⁴⁴。七月末，书报卧病。余惊怛，念侯性素急，奈何！病痁或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏肓。余悲泣，仓皇不忍问后事。八月十八日，遂不起。取笔作诗，绝笔而终，殊无分香卖履之意⁴⁵。

葬毕，余无所之。朝廷已分遣六宫⁴⁶，又传江当禁渡。时犹有书二万卷，金石刻二千卷，器皿、茵褥，可待百客，他长物称是。余又大病，仅存喘息。事势日迫，念侯有妹婿任兵部侍郎，从卫在洪州⁴⁷，遂遣二故吏，先部送行李往投之。冬十二月，金人陷洪州，遂尽委弃。所谓连舻渡江之书，又散为云烟矣。独余少轻小卷轴书帖，写本李、杜、韩、柳集，世说，盐铁论，汉、唐石刻副本数十轴，三代鼎鼐十数事，南唐写本书数箧，偶病中把玩、搬在卧内者，岿然独存。

上江既不可往，又虏势叵测，有弟迒任敕局删定官⁴⁸，遂往依之。到台，台守已遁⁴⁹。之剡⁵⁰，出陆，又弃衣被，走黄岩⁵¹，雇舟入海，奔行朝，时驻跸章安⁵²。从御舟海道之温⁵³，又之越⁵⁴。庚戌十二月，放散百官，遂之衢⁵⁵。绍兴辛亥春三月，复赴越⁵⁶。壬子，又赴杭。先侯疾亟时，有张飞卿学士⁵⁷，携玉壶过视侯，便携去，其实珉也。不知何人传道，遂妄言有“颁金”之语⁵⁸；或传亦有密论列者⁵⁹。余大惶怖，不敢言，亦不敢遂已，尽将家中所有铜器等物，欲赴外廷投进。到越，已移幸四明⁶⁰，不敢留家中，并写本书寄剡。后官军收叛卒，取去，闻尽入故李将军家⁶¹。所谓岿然独存者，无虑十去五六矣。惟有书画砚墨可五七簏，更不忍置他所，常在卧榻下，手自开阖。在会稽⁶²，卜居土民钟氏舍，忽一夕，穴壁负五簏去。余悲恸不得活，重立赏收赎。后二日，邻人钟复皓出十八轴求赏，故知其盗不远矣。万计求之，其余遂牢不可出。今知尽为吴说运使贱价得之⁶³。所谓岿然独存者，乃十去其七八。所有一二残零不成部帙书册，三数种平平书帖，犹爱惜如护头目，何愚也邪！

今日忽阅此书，如见故人。因忆侯在东莱 静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。此二千卷，有题跋者五百二卷耳。今手泽如新⁶⁴，而墓木已拱⁶⁵，悲夫！昔萧绎 江陵陷没，不惜国亡而毁裂书画⁶⁶；杨广 江都倾覆，不悲身死而复取图书⁶⁷，岂人性之所著，生死不能忘欤？或者天意以余菲薄⁶⁸，不足以享此尤物邪⁶⁹？抑亦死者有知，犹斤斤爱惜，不肯留人间邪？何得之艰而失之易也！

呜呼！余自少陆机作赋之二年⁷⁰，至过蘧瑗知非之两岁⁷¹，三十四年之间，忧患得失，何其多也！然有有必有无，有聚必有散，乃理之常；人亡弓，人得之⁷²，又胡足道。所以区区记其终始者，亦欲为后世好古博雅者之戒云。绍兴二年玄黓岁⁷³，壮月朔甲寅⁷⁴，易安室题。

【校记】

此文最早见于南宋 宁宗 开禧元年（一二〇五）浚仪 赵不譾刊金石录。上海图书馆藏有残本十卷，然不显于世。明代以后，仅有少数钞本传世。据四库全书总目 史部 目录类二云：此类钞本，“或竟佚卷末之后序，沿讹踵谬，弥失其真”。其中较善者有明 叶盛 菉竹堂钞本、清 康熙末石门 吕无党钞本。至清 乾隆中，德州 卢见曾得清 何焯 义门校叶盛钞本及清 康熙间济南 谢世箕刻金石录，遂属卢文弨参校付梓，此即清代迄今通行之雅雨堂本，乃本文之所据。

〔德父〕说郛卷十九载瑞桂堂暇录（以下简称瑞本）作“德夫”，宋 洪迈容斋四笔及今人黄墨谷重辑李清照集（以下简称黄本）作“德甫”，盖通用。

〔是正〕瑞本作“正其”。

〔讹谬〕瑞本作“伪谬”，非。

〔皆载之〕瑞本“载”上有“具”字。

〔王涯〕雅雨堂本、四部丛刊续编影印吕无党手钞本（以下简称吕本）原作“王播”，何焯校叶盛菉竹堂钞本云：“播，当作‘涯’。”顾炎武日知录引作“王涯”，良是。案：王播，唐文宗时宰相，新、旧唐书本传均未言其爱书画。

〔先君作礼部〕瑞本“礼”误作“吏”。考宋史 文苑 李格非传：“召为校书郎，迁著作佐郎、礼部员外郎”；而未言任吏部员外郎，盖涉下句而误。

〔丞相时作〕结一庐刊津逮秘书本（以下简称结本）无“时”字。

〔饭疏〕吕本作“饭蔬”，明 会稽 钮氏 世学楼钞说郛本瑞桂堂暇录（以下简称钮钞本）作“饭素”，皆非。

〔衣〕瑞本、吕本作“衣练”，误。顾千里校吕本（以下简称顾校本）云：“练、钱本已讹。”钱本，指明钱叔宝钞本。

〔遂尽力传写〕吕本、王仲闻李清照集校注（下称王本）“力”上无“尽”字。

〔三代〕吕本、王本作“一代”，误。

〔乡里十年〕顾校本乙去“十年”二字，注云：“钱本亦衍。”结本无此二字。

〔俯拾〕吕本、清康熙 谢世箕刻本金石录（以下简称谢本）“拾”作“给”。

〔同共校勘〕吕本、王本作“勘校”。瑞本“同共”下有“是正”二字。

〔纸札〕瑞本作“笔札”。

〔性偶〕瑞本作“性偏”。

〔第几叶〕结本“叶”下增“子”字，顾校本同，并注云：“钱本已脱。”

〔以中否〕瑞本“以”作“比”。

〔怀中〕顾校本乙去“中”字，注云：“钱本已衍。”

〔不屈〕瑞本作“不少缓”。

〔橱〕雅雨堂本原作“”，字书无此字，据吕本改。

〔关出〕结本无“出”字，顾校本同，并注云：“钱本有。”

〔必惩〕结本、顾校本作“必征”。

〔揩完涂改〕瑞本作“楷涂完整”。“揩”原作“楷”，结本、雅雨堂本、沈钞本同。兹据吕本改。

〔翡翠〕瑞本作“翠羽”。

〔室无〕明 谢行甫钞本金石录（以下简称谢钞本）作“体无”。

〔本不讹谬〕“本”下原有两“不”字，据吕本删其一。

〔枕席枕藉〕瑞本作“枕籍枕席”。原无“枕席”二字，结本同。此据吕本补。

〔金人〕瑞本作“金寇”。王本同，并云：“按此必李清照原文如是。今各本金石录所载后序俱作‘人’，盖已经窜改。”均案：清代各钞本俱作“人”，因清乃后金，故忌之。

〔奔太夫人丧南来〕案：此句与下句文义不联贯，钮钞本此下有许多空格，说明有阙文。

〔又渡江〕瑞本“又”作“及”。

〔皆为〕瑞本作“化为”。

〔三月〕结本作“二月”，顾校本同，并云：“钱本‘三’。”

〔罢〕瑞本“罢”下有“建康”二字。

〔十三日〕瑞本作“十二日”。

〔葛衣岸巾〕瑞本作“著衣巾”；钮钞本作“著衣岸巾”。

〔目光烂烂射人〕瑞本作“目烂烂光射人”。

〔如传闻〕顾校本“闻”下增一“或”字，注云：“钱本脱。”

〔城中〕结本此下增一“或”字。

〔先弃〕沈钞本作“先去”。

〔次书册卷轴〕瑞本作“次书册，次卷轴”。

〔宗器〕钮钞本作“宋器”，非。

〔忘也〕瑞本作“亡失”，顾校本作“忘之”。

〔必服〕吕本脱“服”字，顾校本亦注云：“钱本脱。”

〔疾可忧〕结本作“复可忧”。

〔十八日〕瑞本作“十七日”。

〔卖履之意〕“履”原作“屦”，吕本、王本作“履”，是，据改。结本“意”作“恋”。

〔余无所之〕瑞本作“顾四维，无所之”。

〔余又〕结本作“且又”。

〔金人〕瑞本作“金寇”。王本按：“宋本容斋四笔引作‘虏陷洪’，瑞桂堂暇录作‘金寇陷洪州’。而通行本容斋四笔与传本金石录（明抄本亦然）俱不作‘虏’或‘寇’，必非清照原文。后人妄改，或出元人、清人之手。今据瑞本改。”所云甚是。

〔独余〕顾校本“独”下增“余”字。

〔有弟迒任〕谢钞本作“有弟迒在”，结本作“有弟近任”，瑞本作“有弟仕”。

〔台守已遁〕结本无“台”字。

〔之剡〕瑞本作“之嵊”。案：宋史 地理志四绍兴府下有嵊县，原注云：“旧剡县，宣和三年改。”清照到台州在建炎年间，时称嵊县，当以“嵊”为是。

〔出陆〕原作“出睦”，瑞本作“在陆”，吕本作“出陆”。钮钞本此句下有空格若干，当为脱文。案：睦州即今浙江 建德，距嵊县西二百余里，此时清照急于投奔行在而东向，不可能西去睦州，故以“出陆”为是。此据吕本改。

〔雇舟〕原作“顾舟”，据吕本改。

〔奔行朝〕瑞本作“奔赴行在”。

〔海道〕瑞本误作“岸道”，吕本、王本多一“道”字。

〔又赴杭〕结本无“又”字，顾校本乙去“又”字，注云：“钱本衍。”

〔颁金〕清 俞正燮癸巳类稿引作“颂金”，不知何据。

〔亦不敢遂已〕吕本、王本无此句，仅以一“遂”字连下句。

〔欲赴外廷〕吕本、王本作“欲走外庭”，瑞本“赴”作“去”。

〔寄剡〕瑞本作“寄嵊县”。

〔后官军收叛卒取去〕容斋四笔“后”作“庚戌春”，“取”上加一“悉”字。

〔五七簏〕瑞本“簏”作“盝”。

〔不得活〕吕本、王本作“不已”。

〔钟复皓〕瑞本作“钟浩”、钮钞本作“钟皓”。

〔故知其〕瑞本“其”作“真”。

〔牢不可出〕吕本、王本无“牢”字。

〔吴说〕顾校本“吴”字旁注“吾”。

〔书帖〕吕本、王本“帖”作“帙”。

〔忽阅〕原作“忽开”，结本同。据吕本改。

〔装卷〕瑞本作“装幖”，钮钞本作“装标”。

〔吏散〕吕本、王本作“更散”，非。

〔所著〕瑞本作“所嗜”。

〔留人间〕吕本、沈钞本“留”下有“在”字。

〔过蘧瑗〕瑞本作“蘧伯玉”，钮钞本作“过蘧伯玉”。

〔绍兴二年〕容斋四笔、瑞本“二”作“四”。

〔易安室〕瑞本“室”作“堂”，三长物斋丛书本金石录后序“室”下署“李清照”。

【笺注】

¹金石录：赵明诚著。后序所作年月，向有三说：一、作于绍兴二年（一一三二），如雅雨堂本、吕无党本金石录后序所载：“绍兴二年，玄黓岁，壮月朔甲寅。”玄黓谓“太岁在壬”，绍兴二年，岁在壬子，故称。又明 徐㶿笔精卷七：“作序在绍兴二年，李年五十有一。”清 俞正燮易安居士事迹云：“绍兴元年，易安之越，二年，之杭，年五十有一矣。”持此说者尚有清 萧道管汇集易安居士诗文词叙。二、作于绍兴四年，始见于宋 洪迈容斋四笔，又见于瑞本、清 吴衡照莲子居词话。近代李文䄎漱玉集按云：“居士撰金石录后序云：‘予以建中辛巳，始归赵氏。’又云：‘余自少陆机作赋之二年，至过蘧瑗知非之两岁，三十四年之间，忧患得失，何其多也！’则易安归赵氏时年十八。及绍兴甲寅（或误作“壬子”）作金石录序时，年五十一，其间恰三十四年也。”今人黄盛璋李清照年谱更明确指出绍兴四年八月作金石录后序：“金石录后序自叙半生忧患，起于建中辛巳归赵之岁，迄于作序之年，其所云‘三十四年之间’，依宋人计数，应在绍兴四年。”三、作于绍兴五年（一一三五）。清 卢见曾重刻金石录序、谓赵明诚殁后“又六年，始为是书作跋”，实即绍兴五年。今人夏承焘易安居士事迹后语云：“王半塘刊漱玉词，载诸城旧藏易安三十一岁小像，明诚题辞署‘政和甲午’。甲午，政和四年，逆数三十一年，易安正生元丰七年甲子。是五十二岁作后序，其确为绍兴五年之乙卯，更无疑义。容斋随笔作‘绍兴四年’，必笔误也。”均案：以上诸说，以作于绍兴四年较可信，因容斋作者为宋人，距李清照时代不远；且旧时计算年龄包括首尾，“三十四年之间”，符合李清照之虚岁。夏承焘据小像论定“五年”，似有可议，因小像真伪，尚属可疑。“二年”说纪有干支“玄黓”，今人王璠金石录后序作年辨正推断为后人“补足”，见上海古籍出版社一九八六年版李清照研究论文选三六六页，可备一说。

²赵侯：侯为宋时对州守之通称。赵明诚字德父，历任淄州、莱州太守，并知建康、湖州，故称。

³三代：指夏、商、周。金石录卷十一跋尾一载三代古器物铭，其方鼎铭引张侍郎 舜民云：“夏时器也。”又祖丁彝铭引吕氏考古图载李氏录云：“祖丁者，商之十四世帝祖丁也。”又有文王尊彝铭，乃周时器物。故云“三代”。

⁴五季：指后梁、后唐、后晋、后汉、后周。金石录卷三十著录唐五代碑铭时代最近者为南唐紫极宫石磬铭、周文宣王庙记，后者乃周世宗 显德元年（九五五）所作。

⁵款识：古代青铜器上所刻文字。汉书 郊祀志颜师古注：“款，刻也。识，记也。”

⁶订史氏之失者：北宋中期有先秦古器图、考古图与集古录，金石录对此皆详加考辨，于欧阳修集古录订正尤多。如汉沛相杨君碑，欧阳修大段征引后汉书 杨震传，而云“不知沛相为何人也”；金石录则别引杨震碑云：“沛相名统，震长子富波侯相牧之子也。”又如南唐 徐铉、徐锴，集古录云：“宋兴，违命侯来朝，二徐皆得为王臣。”金石录 南唐石磬铭跋尾则云：“王师南征，锴卒于围城中，铉随后主归朝，贵显，以寿终。”如此者甚多。诚如赵明诚金石录序所云，历代史传人物之“岁月、地理、官爵、世次，以金石考之，其抵牾十常三四。盖史牒出于后人之手，不能无失，而刻词当时所立，可信不疑。”

⁷自王涯二句：王涯，字广津，太原人。贞元进士，唐文宗时拜司空，加开府仪同三司，死于“甘露之变”。旧唐书本传云：“涯家书数万卷，侔于秘府。前代法书名画，人所保惜者，以厚货致之；不受货者，即以官爵致之。厚为垣，窍而藏之复壁。至是，人破其垣取之，或剔取函奁金宝之饰与其玉轴而弃之。”元载，字公辅，岐山人。唐 玄宗 天宝初举高第，肃宗时拜同中书门下平章事。代宗立，拜中书侍郎。因专权纳贿，“赐载自尽……及死，行路无嗟隐者。籍其家，钟乳五百两，诏分赐中书、门下台省官。胡椒至八百石，他物称是”。见新唐书本传。

⁸长舆二句：和峤，字长舆，西平人。晋武帝时迁中书令，惠帝立，拜太子太傅，加散骑常侍。晋书本传云：“家产丰富，拟于王者，然性至吝，以是获讥于世。杜预以为峤有钱癖。”元凯，杜预之字，京兆杜陵人。官荆州都督、镇南大将军，守襄阳，以平吴功拜当阳侯。著有春秋左氏传集解。晋书本传称：“时王济解相马，又甚爱之，而和峤爱聚敛。预尝称济有马癖，峤有钱癖。武帝（司马炎）闻之，谓预曰：‘卿有何癖？’对曰：‘臣有左传癖。’”

⁹建中辛巳：即宋徽宗 建中靖国元年（一一〇一）。

¹⁰先君：指父李格非。

¹¹丞相：指明诚父赵挺之。挺之字正夫，密州 诸城（今属山东）人。宋史本传云：“入为国子司业，历太常少卿，权吏部侍郎。”考续资治通鉴长编，哲宗元祐六年十月辛酉：“左朝散郎集贤校理赵挺之为国子司业”；八年五月甲申，“国子司业赵挺之为京东转运副使”；绍圣四年十一月癸亥，“礼部侍郎赵挺之为吏部侍郎”，而未称“权”。其为礼部侍郎时间，长编阙载。何以四年之后至建中辛巳，赵挺之复“权吏部侍郎”，待考。

¹²谒告：即请假。宋 庞文英文昌杂录卷五：“急、告、宁，皆休假名……李斐汉书曰：‘告，请也。’言请休谒也。”宋史 常楙传：“与庙堂议事不合，以疾谒告。”

¹³相国寺：在今河南 开封市。本北齐 大建国寺，天保六年建，后废。唐时重建，因睿宗原封相王，改名相国寺。宋 至道二年重建，太宗题名大相国寺。孟元老东京梦华录卷三云：“相国寺每月五次开放，万姓交易。……第二、三门皆动用什物，庭中设彩幕、露屋、义铺，卖蒲合、簟席、屏帏、洗漱、鞍辔、弓剑、时果、腊脯之类。殿后资圣门前，皆书籍、玩好、图画。……大殿两廊，皆国朝名公笔迹。”朱弁曲洧旧闻卷四记“黄鲁直于相国寺得宋子京唐史稿一册”，吴处厚青箱杂记谓“枢密邵公……一日阅相国寺书肆，得冯瀛王诗一帙而归”。洪迈夷坚甲志卷十八谓临安人杨靖尝于相国寺出售螺钿火馈二合。可见当时士人常至相国寺购买书籍玩好。

¹⁴葛天氏：吕氏春秋古乐“昔葛天氏之乐”高诱注：“葛天氏，古帝名。”路史前纪卷七：“葛天氏……其为治也，不言而自信，不化而自行，荡荡乎无能名之。”晋陶潜五柳先生传：“无怀氏之民欤，葛天氏之民欤。”此谓自由快乐如上古之民。

¹⁵饭疏衣：谓生活简朴。疏，粗粝。见诗 大雅 召旻“彼疏斯粺”郑笺。论语述而：“饭疏食饮水，曲肱而枕之，乐亦在其中矣。”，粗布。陈书 姚察传：“吾所衣著，止是麻布蒲。”案：此处仅谓有此志，并未真正过此等生活，读下句可知。

¹⁶日就月将：诗 周颂 敬之：“日就月将，学有缉熙于光明。”朱熹集传：“庶几日有所就，月有所进，续而明之。”此谓逐渐。

¹⁷丞相居政府：崇宁元年（一一〇二）八月己卯，赵挺之除尚书左丞。见宋宰辅编年录卷十一。

¹⁸亲旧句：馆阁，馆为昭文馆、史馆、集贤院，阁为秘阁，皆为宋初藏书、校雠之所。元丰三年改制，合为秘书省。明诚姨父陈师道曾任秘书省正字。金石录卷三十唐起居郎刘君碑跋尾云：“绍圣间，故陈无己学士居彭城，以书抵余曰：‘近得柳公权所书刘君碑，文字摩灭，独公权姓名三字焕然明白。’予因求得之。”又卷十一方鼎铭跋尾云：“张侍郎 舜民云：‘夏时器也。’字画奇怪不可识。”祖丁彝铭 跋尾云：“藏蔡肇 天启舍人家。”案：张舜民为陈师道妹夫，曾任秘书少监。蔡肇，元祐中在馆阁。亲旧中可考者如此。

¹⁹鲁壁：汉书 鲁恭王刘馀传：“恭王初好治宫室，坏孔子旧宅以广其宫……于其壁中得古文经传。”孔安国古文尚书序谓“于壁中得先人所藏古文虞、夏、商、周之书，及传、论语、孝经，皆蝌蚪文字”。许慎说文解字叙则以为还有礼记、尚书、春秋。盖春秋即传也。 汲冢：晋书 武帝纪载咸宁五年十月，“汲郡人不准掘魏襄王冢，得竹简小篆古书十余万言，藏于秘府”。汲冢书考汲冢书文字考云：“汲冢书文字实为古文而非小篆，称科斗文，俗名也。”晋书束皙传则谓太康二年发冢，“得竹书数十车”。

²⁰崇宁：宋徽宗年号（一一〇二—一一〇六）。

²¹徐熙：南唐画家，今南京人。郭若虚图画见闻志卷四：“徐熙，钟陵人，世为江南仕族。熙识度闲放，以高雅自任。善画花木、禽鱼、蝉蝶、蔬果。学穷造化，意出古今。”据米芾画史云，徐熙牡丹图，叶几千片，花只三朵，一在正面，一在右，一在众枝乱叶之间。

²²信宿：左传庄公三年：“凡师一宿为舍，再宿为信，过信为次。”注：“信者，住经再宿，得相信问也。”

²³屏居乡里十年：据宋史 赵挺之传：大观元年三月丁酉罢相，后五日癸酉卒于京师，赠司徒，谥清宪。又宋宰辅编年录卷十二载：“挺之卒之三日，（蔡）京遂下其章，命京东路都转运使王旉等置狱于青州鞫治，俾开封府捕亲戚使臣之在京师，送制狱穷治，皆无事实……两省台谏交章论列：挺之身为元祐大臣所荐，力庇元祐奸党，盖指挺之尝为故相刘挚所援引也。遂追赠官。”屏居原因以此，时间在本年七月狱具之后。近年山东 博物馆 于中航先生考察，大观二年重阳、三年端午及政和元年、宣和三年四月二十五日、二十六日曾五登青州城西南五十五公里处之仰天山。并曾三访灵岩（大观三年九月十三日、政和三年闰四月六日、六年三月四日），一游泰山（政和三年闰四月八日）。以上有题名六处，纪年五处（见李清照研究论文选，上海古籍出版社一九八六年版李清照生平杂考三题），最早一次为大观二年（一一〇八）重阳，最晚为宣和三年（一一二一）四月，说明赵明诚夫妇屏居青州时间达十三年之久，“十年”仅是概数。

²⁴连守两郡：指宣和三年（一一二一）八月赵明诚守莱州、靖康元年（一一二六）守淄州。

²⁵归来堂：在青州。案：堂名归来，室署易安，皆本陶渊明归去来辞：“归去来兮……审容膝之易安。”寓有“屏居”之意。

²⁶甘心句：飞燕外传：“谓嫕曰：吾老是乡矣，不能效武皇帝求白云乡也。”此谓终老于金石书画之研究领域。

²⁷始谋二句：重肉，第二道荤菜；重采，第二件绣衣。

²⁸金人犯京师：宋史 钦宗纪：靖康元年春正月壬申，“金人犯京师……是夜，金人攻宣泽门，李纲御之，斩获百余人，至旦始退……乙亥，金人攻通津、景阳等门，李纲督战，自卯至酉，斩首数千级，何灌战死”。

²⁹建炎丁未：宋高 宗建炎元年（一一二七）。案：建炎改元在五月，其前实为钦宗靖康二年。

³⁰奔太夫人丧南来：谓赵明诚奔母丧于江宁，见俞正燮易安居士事辑注。

³¹监本：宋国子监刻印之书。

³²东海：即海州，今江苏 连云港市境内。

³³建康：时称江宁府，今江苏 南京市。至建炎三年五月乙酉，始改名建康。此系追记，故称。

³⁴青州：今山东 青州市。宋史 高宗纪二：建炎二年十二月，“辛未，金人犯青州。”

³⁵建炎戊申：宋高宗 建炎二年（一一二八）。

³⁶己酉：建炎三年（一一二九）。

³⁷姑孰：今安徽当涂。

³⁸池阳：即池州。今安徽贵池。

³⁹过阙上殿：谓入京朝见皇帝。案：据宋史 高宗本纪二：建炎三年夏四月丁卯，帝发杭州；五月戊寅朔，帝次常州；辛巳，次镇江府；乙酉，至江宁府，驻跸神霄宫，改府名建康。六月庚申，皇太后至建康府。闰八月壬寅，帝发建康。明诚六月十三日离池州，当于月内至建康府“过阙上殿”。

⁴⁰岸巾：同岸帻。晋书 谢奕传：“岸帻啸咏。”巾以覆额，推巾露额曰“岸巾”。

⁴¹缓急：偏义复辞，谓情况紧急。史记 绛侯周勃世家附周亚夫：“孝文且崩时，诫太子曰：‘即有缓急，周亚夫真可任将兵。’”

⁴²戟手：以食指中指指点，其形如戟。左传哀公二十五年：“褚师出，公戟其手，曰：‘必断而足！’”唐 段成式酉阳杂俎一天咫：“王姥戟手大骂曰：‘何用识此僧！’”

⁴³宗器：左传襄公二十二年：“寡君尽其土实，重之以宗器。”注：“宗庙礼乐之器，钟磬之属。”国语 晋语八：“其宫不备其宗器。”注：“宗器，祭器。”

⁴⁴病痁：患疟疾。

⁴⁵分香卖履：文选陆机吊魏武帝文引曹操遗令：“余香可分与诸夫人。诸舍中无所为，学作履组卖也。”案：此处谓未有遗嘱；言外之意，谓明诚尚有“诸夫人”（妾）也，然无考。

⁴⁶分遣六宫：宋史 高宗纪二建炎三年秋七月甲申：“金人犯山东，安抚使刘洪道弃潍州遁，莱州守将张成举城降……庚子，张浚发行在。辛丑，王𤫉与靳赛遇，合战败绩。壬寅，命李邴、滕康权知三省、枢密院事，扈从太后如洪州（今江西 南昌），杨惟忠将兵万人以卫。”八月己未：“太后发建康。”太后，即隆祐太后、哲宗后孟氏，时率六宫赴洪州。

⁴⁷妹婿任兵部侍郎二句：据建炎以来系年要录卷二十九，建炎三年十一月壬子，隆祐皇太后自洪州退保虔州，前数日得报敌骑至大冶县，江西安抚制置使、知洪州 王子献弃城遁走，“于是中书舍人李公彦、徽猷阁待制权兵部侍郎李擢皆遁”。是李擢为赵明诚妹婿可知。李公彦乃其父。案：要录卷二十六谓本年八月壬子，“诏尚书吏部侍郎高卫从卫往洪州”，“壬戌，隆祐皇太后登舟发建康”，与宋史 高宗本纪略有出入，亦未言及李擢，盖省略也。考长清灵岩寺题名载：“东武 赵明诚 德甫，东鲁 李擢 德升、跃时升，以大观三年九月十三日同来，凡留两日而归。”（引自于中航李清照生平杂考三题，见李清照研究论文选三八四页，上海古籍出版社一九八六年版）又要录卷三谓建炎元年（靖康二年）三月，张邦昌伪楚时，“戊戌，尚书吏部侍郎谢克家、兵部侍郎卢襄、中书舍人李擢，并落致仕”，“擢，历城人也”。要录卷四谓建炎元年四月乙丑，“中书舍人李擢权直学士院”。又卷五谓元年五月，“甲寅，中书舍人兼权直学士院李擢试给事中”。又卷六谓李纲仕高宗为执政，请求处分伪楚臣僚，建炎元年六月：“给事中李擢、徽猷阁待制知秀州 孙觌，为邦昌权直学士院军器监王绍草劝进表……遂责擢 郴州，觌 归州。”宋史 高宗纪则谓是年六月壬戌，李擢被处柳州安置，盖“郴”、“柳”形近而误。至三年，擢已召还，权兵部侍郎（见前）。绍兴二年（一一三二）九月己巳，集英殿修撰李擢复徽猷阁待制（见要录卷五十八）。三年，三月己巳，徽猷阁待制知平江府 李擢试尚书工部侍郎（见要录卷六十三）。四月丁未，李擢言平江民间利病五事（同上卷六十四）。七月己未，用工部侍郎李擢奏，置博学宏词科（同上卷六十七）。十月戊子，李擢试礼部尚书；壬寅，以徽猷阁直学士知婺州（今浙江 金华，同上卷六十九）。四年，八月二十七日，知婺州 李擢上言：今岁应办大礼钱帛（宋会要辑稿 选举卷二十四）。八年十二月，有诗题作次韵二首，序称“近闻金人退师，遣使讲好，则太后将归，以慰圣孝之心，天下共庆，喜见乎词。”（见天台续集别编）二十三年，十二月乙亥，宝文阁学士、提举江州 太平兴国宫 李擢卒（要录卷一六五）。李擢生平资料较罕见，故缕如上。又嘉定赤城志载：“李擢，奉符人，字德升，元符三年中第，官至礼部尚书、徽猷阁首学士。绍兴初，寓临海，事见国史。子益谦，吏部侍郎；益能，宗正丞。”案：奉符，县名，宋置，在今泰安市东南三里。赵明诚长清灵岩寺题名称“东鲁 李擢”，正相合。前引要录，谓历城人，当误。

⁴⁸有弟迒：二十世纪八十年代在清照故里山东 章丘 明水镇 廉坡村发现之廉先生序石刻有李迥跋语，迒、迥皆用“辶”字边傍，则清照之弟实名迒，可释多年之疑。 敕局删定官：宋史 百官志：“掌裒集诏旨，纂类成书。”据宋会要辑稿 刑法一之三五：绍兴元年八月，诏宣义郎李迒转一官。

⁴⁹台守已遁：台，台州，今浙江 临海。宋史 高宗纪三：建炎四年春正月，“丁卯，台州守臣晁公为弃城遁”。

⁵⁰剡：即嵊县，今浙江 嵊州市。宋史 地理志四载绍兴府属县八，中有嵊县，注：“旧剡县，宣和三年改。”清照沿用旧称。

⁵¹黄岩：县名，宋时属台州府。

⁵²驻跸章安：宋史 高宗纪三：“（建炎）四年春正月甲辰朔，御舟碇海中。乙巳，金人犯明州，张俊及守臣刘洪道击却之。丙午，帝次台州 章安镇。”

⁵³温：温州。今属浙江。宋史 高宗纪三建炎四年春正月：“辛酉，（御舟）发章安镇。壬戌，雷雨又作。甲子，泊温州港口。”

⁵⁴越：越州，绍兴元年，升为绍兴府。今属浙江。

⁵⁵衢：衢州，今属浙江。

⁵⁶绍兴辛亥句：宋高宗 绍兴元年（一一三一），时驻跸越州，故清照复赴越。

⁵⁷张飞卿：疑即张汝舟。清 陆心源仪顾堂题跋 癸巳类稿 易安事辑书后云：“惟张汝舟 崇宁五年进士，毗陵人，见咸淳毗陵志。钦宗时，知绍兴府，见会稽志。建炎三年，以朝奉郎直秘阁知明州。十二月，召为中书门下检正诸房文字。四年，兼管安抚使。复以直显谟阁知明州，见四明图经。五月，上（高宗）过明州，历奉俭简迁一官。六月乞祠，主管江州 太平观。绍兴元年三月，往池州措置军务，寻为监诸军审计司。二年九月，以妻李氏讼其妄增举数入官，有司当汝舟私罪，徒，诏除名，柳州编管，见建炎以来要录……愚按：汝舟即飞卿之名，‘妻’字上当夺‘赵明诚’三字耳。高宗性好古玩，与徽宗同，汝舟必以进奉得官，因进奉而征及玉壶……”王仲闻李清照事迹编年据张丑清河画舫录王晋卿梦游瀛山图田亘跋，谓张飞卿为阳翟人，并认为陆心源“殆未深考”。均案：阳翟 张飞卿为另一人。改嫁事详后附年谱绍兴二年九月。

⁵⁸颁金：颁，分赐也。周礼 天官 小宗伯：“若大甸，则帅有司而馌兽于郊，遂颁禽。”南史 梁武帝纪：“幸兰陵，诏赐兰陵老少位一阶，并加颁赉。”宋史 北汉世家：“（刘）继元赐甲第一区，岁时优加颁赉。”可见皇帝赏赐称“颁”。此处“颁金”之语，应指高宗欲以黄金向清照求购玉壶等古玩。据周密齐东野语卷六绍兴御府书画式载：“思陵（高宗）妙悟八法，留神古雅，干戈俶扰之际，访求法书名画，不遗余力……故四方争以奉上无虚日。后又于榷场购北方遗失之物。”又御医王继先尝于建炎三年闰八月壬辰以黄金三百两向李清照家市古器，距明诚逝世才一月左右。明诚姨兄谢克家“恐疏远闻之，有累盛德，欲望寝罢。批令三省取问继先因依”。见建炎以来系年要录卷二十七。可见高宗曾插手此事，且又“颇好书画”（李慈铭书陆刚甫观察仪顾堂跋后）、“方搜求古器书画之属”（三朝北盟会编），当有意“颁金”于明诚遗孀，求其文物。正因如此，清照始觉压力巨大，“尽将家中所有铜器等物，欲赴外廷投进”。

⁵⁹论列：评议。司马迁报任安书：“今已亏形为埽除之吏，在阘茸之中，乃欲卬首信眉，论列是非，不亦轻朝廷、羞当世之士邪？”此谓高宗“批令三省取问继先因依”所引起之议论，清照恐将被人弹劾。

⁶⁰四明：即明州，今浙江宁波市。

⁶¹故李将军：不详所指。

⁶²会稽：县名，属绍兴府。

⁶³吴说：字傅朋，钱塘（今杭州）人，工书，所书自成一体，号“游丝书”。见宋董史皇宋书录。又建炎以来系年要录卷三十四云：建炎四年夏六月癸未，朝请郎主管江州 太平观 吴说为福建路转运判官，故称之为运使。

⁶⁴手泽：原指手汗，后多称先人遗墨。礼 玉藻：“父没而不能读父之书，手泽存焉尔。”

⁶⁵墓木已拱：谓人死已久。左传僖公三十二年：“中寿，尔墓之木拱矣。”宋 范祖禹答刘仙尉书：“近资治通鉴印本奏御，因思同时修书之人，墓木已拱。”

⁶⁶昔萧绎二句：萧绎，即梁元帝。南史 梁本纪载，“性爱书籍”，“虽睡，卷犹不释”。西魏破梁都江陵，元帝于被俘前，“乃聚图书十余万卷尽烧之”。资治通鉴梁 元帝承圣三年载：“或问：‘何意焚书？’帝曰：‘读书万卷，犹有今日，故焚之。’”

⁶⁷杨广二句：杨广，即隋炀帝。大业十四年（六一八）被宇文化及弑于江都。太平广记卷二八〇引大业拾遗记：“武德四年东都平后，观文殿宝厨新书八千许卷，将载还京师。上官魏梦见炀帝，大叱云：‘何因辄将我书向京师！’于时太府监宋遵贵监运东都调度，乃于陕州下书著大船中，欲载往京师。于河值风覆没，一卷无遗。上官魏又梦见帝，喜曰：‘我已得书。’帝平存之日，爱惜书史，虽积如山丘，然一字不许外出。及崩亡之后，神道犹怀爱吝。”

⁶⁸菲薄：楚辞屈原远游：“质菲薄而无因兮，焉托乘而上浮。”王逸注：“质性鄙陋。”

⁶⁹尤物：左传昭公二十八年：“夫有尤物，足以移人。”白居易八骏图诗：“由来尤物不在大，能荡君心则为害。”此指珍贵物品。

⁷⁰少陆机作赋之二年：杜甫醉歌行：“陆机二十作文赋。”案：文选陆机文赋李善注引臧荣绪晋书云：“（机）年二十而吴灭，退临旧里，与弟云勤学。积十一年，誉流京华，声溢四表，被征为太子洗马。”又云：“机妙解情理，心识文体，故作文赋。”杜诗盖本此。此谓十八岁。

⁷¹过蘧瑗知非之两岁：蘧瑗，字伯玉。春秋时卫人。淮南子 原道训：“蘧伯玉年五十，而有四十九年非。”高诱注：“伯玉，卫大夫蘧瑗也。今年所行是也，则还顾知去年之所行非也。岁岁悔之，以至于死，故有四十九年非。”此谓五十二岁。又庄子 则阳：“蘧伯玉行年六十而六十化，未尝不始于是之，而卒诎之以非也，未知今之所谓是之非五十九非也。”清照盖据前者。

⁷²人亡弓人得之：孔子家语 好生：“楚王出游，亡弓，左右请求之。王曰：‘止。楚王失弓，楚人得之，又何求之？’孔子闻之，曰：‘惜乎其不大也！不曰人遗弓人得之而已，何必楚也。’”

⁷³玄黓：尔雅 释天 岁阳：“太岁在壬曰玄黓。”绍兴二年，岁在壬子，故云。

⁷⁴壮月：尔雅 释天 月阳：“八月为壮。”

【汇评】

宋 张端义贵耳集卷上：易安居士 李氏，赵明诚之妻，金石录亦笔削其间。

宋 洪迈容斋四笔卷五赵德甫金石录：东武 赵明诚 德甫，清宪丞相中子也。著金石录三十篇……妻易安 李居士，平生与之同志。赵没后，愍悼旧物之不存，乃作后序，极道遭罹变故本末。今龙舒郡库刻其书，而此序不见取。比获见元稿于王顺伯，因为撮述大概……时绍兴四年也，易安年五十二矣。自叙如此，予读其文而悲之，为识于是书。

宋 陈振孙直斋书录解题卷八：金石录三十卷，东武 赵明诚 德甫撰。其所藏二千卷，盖仿欧阳集古，而数则倍之……明诚，宰相挺之之子。其妻易安居士 李氏为作后序，颇可观。

宋无名氏瑞桂堂暇录：易安居士 李氏，赵丞相 挺之之子讳明诚字德夫之内子也。才高学博，近代鲜伦。其诗词行于世甚多。曾见其为乃夫作金石录后序，使后之人叹息而已。以见世间万事，而终归于一空而已。

明 曹安谰言长语卷下：李易安，赵丞相 挺之之子赵德夫之内也，序德夫金石录谓：“王播 元载之祸，书画与胡椒无异；长舆 元凯之病，钱癖与传癖何殊。名虽不同，其惑一也。”又谓：“萧绎 江陵陷没，不惜国亡而毁裂书画；杨广江都倾覆，不悲身死而复取图书。岂人性之所嗜，生死不能忘之欤？”又谓：“有有必有无，有聚必有散，乃理之常。人亡弓，人得之，又胡足道？”夫女子，微也，有识如此，丈夫独无所见哉！

明 归有光题金石录后：观李易安所称其一生辛勤之力，顷刻云散，可以为后人藏书之戒。然余平生无他好，独好书，以为适吾性焉耳，不能为后日计也。

明 胡应麟少室山房笔丛卷四甲部经籍会通四：李氏夫妇雅尚，具见篇中。始余以明诚所癖，金石而已。读此乃知其于书无弗聚，而亦无弗读也。亡轶之余，尚余万卷，则当其盛时，又何如邪？李于文稍愧雅驯，第其好而能专，专而能博，博而能读，殆有过于欧 苏两公所谓者。因颇采摭其语，著于篇。

明 朱大韶宋本金石录题跋：易安此序，委曲有情致，殊不似妇女口中语，文固可爱。予夙有好古之癖，且亦因以识戒云。

明 郎瑛七修类稿卷十七：赵明诚……其妻李易安，又文妇中杰出者，亦能博古穷奇，文词清婉，有漱玉集行世。诸书皆曰与夫同志，故相亲相爱至极。予观其叙金石录后，诚然也！

明 田艺蘅诗女史卷十一：德甫著金石录，其妻与之同志，乃共相考究而成，由是名重一时。赵没后，愍悼旧物之不存，乃作后序。

明 张丑清河书画舫申集引才妇录：易安居士能书能画，又能词，而尤长于文藻。迄今学士每读金石录（后）序，顿令精神开爽。何物老妪，生此宁馨，大奇大奇！

明 赵世杰等古今女史前集卷三引朱尔绣评金石录后序：聚散无常，盈虚有数。达见者于富贵福泽，亦当作如是观。

又引萧良有评金石录后序：叙次详曲，光景可睹。存亡之感，更凄然言外。

明 刘士𬭸古今文致卷三引祝枝山评金石录后序：有此文才，有此知识，亦闺阁之杰也。

又引唐子畏（寅）曰：李易安名清照，济南人，宋 李格非之女，适东武 赵抃（？）之子明诚为妻。明诚字德甫。德甫早卒，再适张汝舟，未几反目，有启与綦处厚云：“猥以桑榆之晚景，配此驵侩之下才。”闻者无不笑。有漱玉集三卷行于世，佳句甚多，兹金石录序，乃其一斑耳。

明 顾炎武日知录集释卷六：山东人刻金石录，于李易安后序“绍兴二年玄黓岁壮月朔”，不知“壮月”之出于尔雅，而改为“牡丹”。凡万历以来所刻之书，多“牡丹”之类也。

又卷七：读李易安题金石录引王涯、元载之事，以为有聚有散，乃理之常；人亡人得，又胡足道，未尝不叹其言之达。而元裕之作故物谱，独以为不然。

明 毛晋 汲古阁本漱玉词跋：末载金石录后序，略见易安居士文妙，非止雄于一代才媛，直洗南渡后诸儒腐气，上返魏晋矣。

明 王宇新镌王永启先生评选古今文致眉批：（有人持徐熙牡丹图）力不能致此宝物，宜其惋怅。（坐归来堂烹茶）真一时胜情，不能久耳。（且恋恋，且怅怅）先见之明。（“先弃辎重”一段）追叙变故次第，段段婉致。（阅此书如见故人）有怆然之思。

清 钱谦益绛云楼书目 金石类陈景云注：赵明诚金石录三十卷，李易安后序，明诚之室，文叔之女也。其文淋漓曲折，笔墨不减乃翁。“中郎有女堪传业”，文叔之谓耶。

清 陈宏绪寒夜录卷下：李易安诗余，脍炙千秋，当在金荃、兰畹之上，古文如金石录后序，自是大家举止，绝不作闺阁妮妮语。

清 王士禄宫闺氏籍艺方考略引吴柏寄姊书曰：诵金石录序，令人心花怒放，肺肠如涤。

又引袖释堂脞语曰：班 马作史，往往于琐屑处极意摹写，故文字有精神色态。易安金石录后序中间数处，颇得此意。至“萧绎 江陵陷没”一段，文人癖好图书，过于家国性命，尤极浓至。

清 李慈铭越缦堂读书记卷九艺术：阅赵明诚金石录，其首有李易安后序一篇，叙致错综，笔墨疏秀，萧然出畦町之外。予向爱诵之，谓宋以后闺阁之文，此为观止。

清 符兆纶明湖藕神祠移祀李易安居士记：明诚以建炎二年重起出山，三年，召知湖州，于行在所病剧。居士闻信仓皇往视，至则明诚已卒。乃泣血磨墨，自为文祭之。其后辗转避难，所携古器物半皆失去。便恐丧亡都尽，因取明诚在日所同著金石录，序而藏之。自述流离，备极凄惨，至今读之，尤觉怦怦。其去明诚之没，盖已六年。夫人当家国琐尾之秋，艰难备尝之际，睹物怀人，忧来不绝。

清 阮刘文如宋刻金石录跋：易安此序，言德甫夫妇之事甚详。宋史 赵挺之传传后无明诚之事，若非此序，则德甫一生事迹年月，今无可考。按后序作于绍兴四年，易安自言：“余自少陆机作赋之二年，至过蘧伯玉知非之两岁，三十四年之间，忧患得失，何其多也！”是作序之年，五十二矣。序言十九岁归赵氏时，“先君作礼部员外郎，侯年二十一”。按德甫卒于建炎三年，是德甫卒年四十九也。易安十九岁，为建中靖国元年，是年挺之为礼部侍郎。是赵李同官礼部时联姻也……又文选注引陆机传云：“年二十而吴灭，退归旧里，与弟云勤学，积十一年”。是士衡二十岁时乃归里之年，不能定为作赋年。或是易安别有所据，或是离乱之时，偶然忘记耳。

【附录】

宋 赵明诚金石录序：余自少小，喜从当世学士大夫访问前代金石刻词，以广异闻。后得欧阳文忠公集古录，读而贤之，以为是正讹谬，有功于后学者甚大。惜其尚有漏落，又无岁月先后之次，思欲广而成书，以传学者，于是益访求藏蓄，凡二十年而后粗备。上自三代，下讫隋 唐 五季，内自京师，达于四方遐邦绝域夷狄，所传仓史以来古文奇字、大小二篆、分隶行草之书，钟鼎、簠簋、尊敦、甗鬲、盘杅之铭，词人墨客诗歌、赋颂、碑志、叙记之文章，名卿贤士之功烈行治，至于浮屠、老子之说，凡古物奇器、丰碑巨刻所载，与夫残章断画摩灭而仅存者，略无遗失。因次其先后为二千卷。余之致力于斯，可谓勤且久矣，非特区区为玩好之具而已也。盖窃尝以谓诗 书以后，君臣行事之迹悉载于史，虽是非褒贬出于秉笔者私意，或失其实，然至其善恶大节有不可诬，而又传之既久，理当依据。若夫岁月、地理、官爵、世次，以金石考之，其柢梧十常三四。盖史牒出于后人之手，不能无失；而刻词当时所立，可信不疑。则又考其异同，参以他书，为金石录三十卷。至于文词之媺恶，字画之工拙，览者当自得之，皆不复论。呜呼，自三代以来，圣贤遗迹著于金石者多矣。盖其风雨侵蚀，与夫樵夫牧童毁伤沦弃之余，幸而存者止此耳。是金石之固犹不足恃，然则所谓二千卷者，终归于摩灭，而余之是书有时而或传也。孔子曰：“饱食终日，无所用心，难矣哉！不有博弈者乎？为之，犹贤乎已。”是书之成，其贤于无所用心，岂特博弈之比乎！辄录而传诸后世好古博雅之士，其必有补焉。东武 赵明诚序。

清 卢见曾重刊金石录序：德夫之室李清照，字易安，妇人之能文者。相传以为德夫之殁，易安更嫁，致有“桑榆晚景，驵侩下才”之言，贻世讥笑。余以是书所作跋语考之，而知其决无是也。德夫殁时，易安四十六矣，遭时多难，流离往来，具有踪迹。又六年，始为是书作跋，是时年已五十有二。匪夏姬之三少，等季隗之就木，以如是之年而犹嫁，嫁而犹望其才地之美、和好之情亦如德夫昔日，至大失所望而后悔之，又不肯饮恨自悼，辄谍谍然形诸简牍。此常人所不肯为，而谓易安之明达为之乎？观其洊经丧乱，犹复爱惜一二不全卷轴，如护头目，如见故人，其惓惓德夫不忘若是，安有一旦忍相背负之理！此子舆氏所谓“好事者为之”，或造谤如碧云騢之类，其又可信乎？易安父李文叔，即撰洛阳名园记者。文叔之妻，王拱辰孙女，亦善文。其家世若此，尤不应尔。余因刊是书而并为正之，毋令后千载下易安犹蒙恶声也。

清 永瑢等四库全书总目卷八十六史部四十二目录类二金石提要：金石录三十卷，宋 赵明诚撰。明诚字德父，密州 诸城人，历官知湖州军州事。是书以所藏三代彝器及汉唐以来石刻，仿欧阳修集古录例，编排成帙。绍兴中，其妻李清照表上于朝。张端义贵耳集谓清照亦笔削其间，理或然也。有明诚自序并清照后序。前十卷皆以时代为次，自第一至二千咸著于目，每题下注年月、撰书人名。后二十卷为辨证，凡跋尾五百二篇，中邢义、李证、义兴茶舍、般舟和尚四碑，目录中不列其名，或编次偶有疏舛，或所续得之本未及补入卷中欤？初锓版于龙舒；开禧元年，浚仪 赵不譾又重刻之，其本今已罕传。故归有光、朱彝尊所见皆传钞之本，或遂指为未完之书。其实当有所考证，乃为题识，故李清照跋称二千卷中有跋者五百二卷耳，原非卷卷有跋，未可以残阙疑也。清照跋，据洪迈容斋四笔，原为龙舒刻本所不载，迈于王顺伯家见原稿，乃撮大概载之。此本所列，乃与迈所撮述者不同，则后人补入，非清照之全文矣。自明以来，转相钞录，各以意为更移，或删除其目内之次第，又或窜乱其目之年月；第十一卷以下，或并削每卷之细目，或竟佚卷末之后序。沿讹踵谬，弥失其真。顾炎武日知录载，章丘刻本，至以后序“壮月朔”为“牡丹朔”。其书之舛谬，可以概见。近日所传，惟焦竑从秘府钞出本、文嘉从宋刻影钞本、昆山 叶氏本、闽中 徐氏本、济南 谢氏重刻本；又有长洲 何焯、钱塘 丁敬诸校本，差为完善。今扬州刻本，皆为采录。又于注中，以隶释、隶续诸书增附案语，较为详核。别有范氏 天一阁、惠氏 红豆山房诸校本，皆稍不及。故今从扬州所刊著于录焉。





打马图经序

打马图经序¹





慧则通，通即无所不达²；专则精，精即无所不妙。故庖丁之解牛³，郢人之运斤⁴，师旷之听⁵，离娄之视⁶，大至于尧 舜之仁，桀 纣之恶，小至于掷豆起蝇⁷，巾角拂棋⁸，皆臻至理者何？妙而已。后世之人，不惟学圣人之道不到圣处；虽嬉戏之事，亦不得其依稀仿佛而遂止者多矣。夫博者，无他，争先术耳⁹，故专者能之。予性喜博，凡所谓博者皆耽之，昼夜每忘寝食。且平生多寡未尝不进者何¹⁰？精而已。

自南渡来，流离迁徙，尽散博具，故罕为之，然实未尝忘于胸中也。今年冬十月朔，闻淮上警报¹¹，江 浙之人，自东走西，自南走北，居山林者谋入城市，居城市者谋入山林，旁午络绎¹²，莫不失所。易安居士亦自临安溯流，涉严滩之险¹³，抵金华¹⁴，卜居陈氏第。乍释舟楫而见轩窗，意颇适然。更长烛明，奈此良夜何。于是博弈之事讲矣。

且长行¹⁵、叶子¹⁶、博塞¹⁷、弹棋¹⁸，近世无传。若打揭¹⁹、大小猪窝²⁰、族鬼²¹、胡画²²、数仓²³、赌快²⁴之类，皆鄙俚不经见。藏酒²⁵、摴蒱²⁶、双蹙融²⁷，近渐废绝。选仙²⁸、加减、插关火²⁹，质鲁任命³⁰，无所施人智巧。大小象戏³¹，弈棋³²，又惟可容二人。独采选³³、打马，特为闺房雅戏。尝恨采选丛繁，劳于检阅，故能通者少，难遇勍敌；打马简要，而苦无文彩。

按打马世有二种：一种一将十马者，谓之“关西马”；一种无将二十马者，谓之“依经马”。流行既久，各有图经凡例可考；行移赏罚，互有同异。又宣和间人取二种马，参杂加减，大约交加侥幸，古意尽矣。所谓“宣和马”者是也³⁴。予独爱“依经马”，因取其尝罚互度，每事作数语，随事附见，使儿辈图之³⁵。不独施之博徒，实足贻诸好事，使千万世后知命辞打马，始自易安居士也。时绍兴四年十一月二十四日，易安室序。

【校记】

此序据河北教育出版社历代笔记小说集成本第十二册四四九页录入。原件系清 咸丰刻本，题作“打马图经一卷”，末署“绍兴四年十一月二十四日易安室序”。

此序又见四库本说郛卷一〇一、彤管遗编续集卷十七、古今女史卷三、秦氏 石研斋钞本（以下简称秦钞本）、癸巳类稿卷十五、绿窗女史卷一、粤雅堂丛书本打马图经、沈本漱玉词附录、王本、黄本，皆题作打马图序。案：此序为打马图经而作，应题作打马图经序。

〔慧则通四句〕说郛本“慧”误作“惠”，“通即”作“通则”，“专则精”作“专即精”。王本皆作“即”。

〔视〕癸巳类稿、马戏图谱作“察”，钮钞本作“明”。

〔巾角〕说郛本“巾”误作“中”。

〔至理者何〕癸巳类稿、马戏图谱作“其极者”，无“何”字。

〔后世四句〕癸巳类稿、马戏图谱脱。

〔夫博者〕马戏图谱脱“夫”字。

〔亦不得〕说郛本、王本作“亦得”。

〔能之〕癸巳类稿、马戏图谱作“胜”。

〔喜博〕四库全书 说郛本作“专博”。夷门广牍本作“善博”。王本作“喜博”，注云：“各本作‘专’，只说郛与图谱序作‘喜’。”未知何据。

〔昼夜五句〕癸巳类稿、马戏图谱缩作“南渡流离”。

〔且平生〕说郛本、王本作“但平生随”。

〔故罕……胸中也〕同上书皆脱。

〔今年冬〕底本脱“冬”字，据说郛本补。

〔莫不失所〕说郛本作“莫知所之”，王本作“莫卜所之”。

〔易安居士〕马戏图谱作“余”。

〔亦自〕说郛本、彤管遗编无此二字，古今女史、绿窗女史脱“自”字。

〔严滩之险〕打马图经“严”误作“岩”，癸巳类稿、马戏图谱脱“险”字。说郛本脱“之”字。

〔轩窗〕癸巳类稿、马戏图谱作“窗轩”。

〔于是〕说郛本、王本作“于是乎”。

〔博塞〕塞，说郛本、欣赏编、夷门广牍本、秦钞本、丽瘘丛书、彤管遗编、古今女史、绿窗女史作“簺”。

〔若打揭〕揭，底本、说郛本作“褐”，说郛本“若”作“者”，属上，惟钮钞本、王本作“揭”，今从之。

〔族鬼〕族，王本谓“原作‘挨’，夷门广牍本注：‘一作挨。’今改从各本。”以下引王本，不再标出。

〔施人〕人，说郛本、秦钞本、丽瘘丛书作“其”，古今女史作“行”。癸巳类稿、图谱原序无此字。

〔雅戏〕雅，欣赏编、丽瘘丛书、彤管遗编、古今女史、绿窗女史作“杂”。

〔故能〕故，欣赏编、夷门广牍本、秦钞本、丽瘘丛书、彤管遗编、古今女史、绿窗女史作“彼”。癸巳类稿、图谱原序作“又”。

〔二十〕图谱原序作“二十四”。

〔依经马〕马，癸巳类稿、图谱原序作“法”。

〔使儿辈〕使，图谱序作“俟”。

〔千万〕万，癸巳类稿、图谱原序作“百”。

〔时绍兴〕图谱序无“时”字，四库、说郛本此下全脱。

〔十一月〕癸巳类稿、图谱原序作“十有二月”。

〔易安室〕欣赏编、夷门广牍本、秦钞本、丽瘘丛书、古今女史、绿窗女史、作“易安居士李清照”。癸巳类稿、图谱原序无此句。

【笺注】

¹此序如篇末所示，作于绍兴四年十一月二十四日，时清照正避地金华，卜居陈氏第。王仲闻云：“打马图经一卷，前为序，序后为打马赋，下为采色例、铺盆例、下马例、行马例、打马例、倒行例、入夹例、落堑例、倒盆例、赏帖例、赏掷例。明 沈津欣赏编本有图，事林广记续集卷六亦有图。”本书编次依打马图经。案：打马，古博戏之一种。或云即打双陆，因双陆棋子称马。宋 陆游乌夜啼词：“冷落秋千伴侣，阑珊打马心情。”陈振孙直斋书录解题卷十四：“今世打马，大约与古之摴蒲相类。”然晋书刘毅与刘裕所作摴蒱（见笺注²⁶），殊不类。此戏明代至清 咸丰间尚传，见胡应麟少室山房笔丛卷二十五、清 周亮工书影卷五。

²慧则通二句：旧题伶玄赵飞燕外传 自叙引樊通德云：“慧则通，通则流，流而不得其防，则百物变态，为沟为壑，无所不往焉。”

³庖丁之解牛：庖丁，厨师。庄子 养生主：“庖丁为文惠君解牛，手之所触，肩之所倚，足之所履，膝之所踦，砉然响然，奏刀然，莫不中音，合于桑林之舞，乃中经首之会。文惠君曰：‘嘻，善哉！技盖至此乎！’庖丁释刀对曰：‘臣之所好者道也，进乎技矣。’”

⁴郢人之运斤：郢，楚国首都，今湖北 江陵北。运斤，用斧。庄子 徐无鬼：“郢人垩墁其鼻端，若蝇翼，使匠石斫之。匠石运斤成风，听而斫之，尽垩而鼻不伤。郢人立不失容。”

⁵师旷之听：师旷，春秋时晋国乐师，字子野，生而目盲，善辨声乐。孟子 离娄上：“师旷之聪，不以六律，不能正五音。”

⁶离娄之视：离娄，又名离朱。孟子 离娄上：“离娄之明，公输子之巧，不以规矩，不能成方圆。”赵岐注：“离娄者，古之明目者，盖以为黄帝时人也。黄帝亡其玄珠，使离朱索之。离朱即离娄也，能视于百步之外，见秋毫之末。”

⁷掷豆起蝇：唐 段成式酉阳杂俎续集卷四：“予未亏齿时，尝闻亲故说：张芬中丞在韦南康 皋幕中，有一客于宴席上以筹碗中绿豆击蝇；十不失一，一坐惊笑。芬曰：‘无费吾豆。’遂指起蝇，拈其后脚，略无脱者。又能拳上倒碗，走十间地不落。朝野佥载云：‘伪周 藤州录事参军袁思中，平之子，能于刀子锋杪倒箸，挥蝇起，拈其后脚，百不失一。’”

⁸巾角拂棋：世说新语 巧艺：“弹棋始自魏，宫内用妆奁戏。文帝于此戏特妙，用手巾角拂之，无不中。有客自云能，帝使为之。客著葛巾角，低头拂棋，妙逾于帝。”注引博物志曰：“帝善弹棋，能用手巾角。时有一书生，又能低头以所冠葛巾角撇棋也。”

⁹争先术：酉阳杂俎 前集卷十二：“一行公本不解弈，因会燕公宅，观王积薪棋一局，遂与之敌，笑谓燕公曰：‘此但争先耳，若念贫道四句乘除语，则人人为国手。’”宋 徐铉棋赌赋诗输刘起居奂：“刻烛知无取，争先素未精。本图忘物我，何必计输赢。”

¹⁰未尝不进：即未尝不赢、不胜。汉书 陈遵传：“祖父遂，字长子，宣帝微时与有故，相随博弈，数负进。及宣帝即位，用遂，稍迁至太原太守，乃赐遂玺书曰：‘制诏太原太守，官尊禄厚，可以偿博进矣。’”颜师古注：“进者，会礼之财也，谓博所赌也。一说进，胜也。帝博而胜，故遂有所负。”

¹¹今年二句：宋史 高宗纪四：绍兴四年九月辛酉：“金齐合兵自淮阳分道来犯。壬申，渡淮，楚州守臣樊叙弃城去。韩世忠自承州退保镇江府。”“冬十月丙子朔，与赵鼎定策亲征……己卯，韩世忠自镇江率兵复如扬州。金人犯滁州……戊子，韩世忠邀击金人于大仪镇，败之，又遣将董旼败之于天长县鸦口桥。己丑，金人攻承州，韩世忠遣将成闵、解元合兵击于北门，败之。金人围濠州。”此时金人屡犯江 淮，时局紧张，故清照闻讯，避地金华。

¹²旁午：交错、纷繁。汉书 霍光传：“受玺以来二十七日，使者旁午。”颜师古注曰：“一纵一横为旁午，犹言交横也。”故事成语考 人事：“曰倥偬，曰旁午，皆言人事之纷纷。”

¹³严滩：即严陵濑，在浙江 桐庐县南。清照有诗咏之，见前卷二。

¹⁴金华：今属浙江。

¹⁵长行：古博戏名。唐 李肇国史补卷下：“今之博戏，有长行最盛，其具有局有子，子有黄黑各十五。掷采之骰有二。其法生于握槊，变于双陆。天后梦双陆而不胜，召狄梁公说之。梁公对曰：‘宫中无子之象是也。’后人新意，长行出焉……王公大人，颇或耽玩，至有废庆吊，忘寝休，辍饮食者。”唐 温庭筠南歌子词：“井底点灯深烛伊，共郎长行莫围棋。”

¹⁶叶子：即叶子戏。唐 苏鹗杜阳杂编下：“韦氏诸家，好为叶子戏。”清 赵翼陔余丛考卷三十三叶子戏：“纸牌之戏，唐已有之。今之以水浒人分配者，盖沿其式而易其名耳。”其风近代尚存。

¹⁷博塞：古六博和格五等博戏。庄子 骈拇：“臧与穀二人，相与牧羊，而俱亡其羊。问臧奚事，则挟筴读书；问穀奚事，则博塞以游。”陆德明音义：“筴字又作策，初革反。李云，竹简也，古以写书，长二尺四寸……塞博之类也。汉书云：吾丘寿王以善格五待诏，谓博塞也。”塞，一作簺。杜甫今夕行：“咸阳客舍一事无，相与博塞为欢娱。”

¹⁸弹棋：汉魏时博戏。后汉书 梁统传附梁冀：“能挽满、弹棋、格五、六博、蹴鞠、意钱之戏。”注引艺经：“弹棋，两人对局，白黑棋各六枚，先列棋相当，更先弹也。其局以石为之。”唐 柳宗元序棋：“得木局，隆其中而规焉。其下方以直，置棋二十有四。”可见至唐已发展为二十四棋。宋 沈括梦溪笔谈卷十八云：“弹棋今人罕为之。有谱一卷，尽唐人所为。其局方二尺，中心高如覆盂，其巅为小壶，四角微隆起。今大名 开元寺佛殿上有一石局，亦唐时物也。李商隐云：‘玉作弹棋局，中心最不平。’谓其中高也。白乐天诗：‘弹棋局上事，最妙是长斜。’长斜谓抹角斜弹，一发过半局。今谱中具有此法。”宋 侯寘眼儿媚 效易安体词：“弹棋打马心都懒，撺掇上春愁。”似南宋时此戏尚存。

¹⁹打揭：宋代民间博戏。一作“打褐”。黄庭坚鼓笛令 戏咏打揭词：“酒阑命友闲为戏。打揭儿、非常惬意。各自输赢只赌是，赏罚采，分明须记。小五出来无事，却跋翻和九底。若要十一花下死，那管十三，不如十二。”可见此戏之一斑。

²⁰大小猪窝：本名除红，博戏之一种。元 杨维桢除红谱序：“猪窝者，朱河所撰也。后世讹其音，不务察其本，始谓之猪窝者，非也。朱河，字天明，宋大儒朱光庭之裔，南渡时始迁建业，遂世家焉。河少有才望，落魄不羁，仕至天官冢宰。此书世传河所作，本名除红谱。除红者，以除四红言之也。”亦称朱窝。明 李日华紫桃轩杂录卷四：“骰色朱窝，本名除四，以除去四红而算点也。乃南宋冢宰朱河所造，俗讹称为朱窝耳。”清初犹存此戏，见周亮工因树屋书影卷二。一本将“大小猪窝”分为二种博戏，疑非。

²¹族鬼：古代博戏之一种。宋 高承事物纪原博弈嬉戏部买鬼：“世传唐 武后初，谏议大夫明崇俨能役鬼物。其微时，人尝与博，凡掷投子，必使鬼物，持其彩，应呼而成，随其所欲也。后人因此为‘买鬼’之戏，就中彩名其通天火通之类云，亦当时所役之物名也。”未知买鬼是否即族鬼。

²²胡画：古代博戏之一种。具体不详。

²³数仓：古代博戏之一种。具体不详。

²⁴赌快：古代博戏之一种。资治通鉴卷一三九齐纪五，明帝 建武元年正月：“帝自山陵之后，即与左右微服游走市里，好于世宗 崇安陵隧中掷涂、赌跳。”注：“跳，跃也。赌跳者，以跳跃高出者为胜。”依此，则赌快似为比赛速度。

²⁵藏酒：为藏钩之另一名称。采兰杂志：“每月下九，置酒为妇女之欢，女子以夜为藏钩诸戏，以待月明，至有忘寝而达曙者。”案：艺文类聚卷七十四巧艺部引风土记：“义阳腊日饮祭之后，叟妪儿童，为藏钩之戏，分为二曹，以效胜负。若人偶即敌对，人奇即人为游附，或属上曹，或属下曹，名为飞乌，以齐二曹人数。一钩藏在数手中，曹人当射知所在，一藏为一筹，三筹为一都。”又引辛氏三秦记曰：“昭帝母钩弋夫人，手拳而有国色，先帝宠之。世人藏钩法此也。”李白宫中行乐词八：“更怜花月夜，宫女笑藏钩。”

²⁶摴蒱：古代博戏之一种。东汉 马融樗蒲赋：“昔有玄通先生，游于京都，道德既备，好为樗蒲。”晋代尤好此戏。太平御览卷七五四工艺部引晋书曰：“刘毅于东府聚摴蒱大掷，一判应至数百万，余人并黑犊以还，唯刘裕及毅在后。毅次掷，得雉，大喜，褰衣绕床叫，谓同座曰：‘非不能卢，不事此耳。’裕恶之，因挪五木久之，曰：‘老兄试为卿答。’既而四子皆黑，其一子转跃未定，裕喝之，即成卢焉。”

²⁷双蹙融：唐 李匡乂资暇集卷中：“今有弈局，取一道，人行五棋，谓之‘蹙融’。融，宜作‘戎’。此戏生于黄帝蹙鞠，意在军戎也，殊非圆融之意。庾元规著座右方，所言‘蹙戎’者，今之‘蹙融’也。”唐 段成式酉阳杂俎续集卷四：“小戏中于弈局一枰，各布五子角迟速，名‘蹙融’。予因读座右方，谓之‘蹙戎’。”

²⁸选仙：古代博戏之一种。宋 王珪宫词八：“尽日闲窗赌选仙，小娃争觅倒盆钱。上筹得占蓬莱岛，一掷乘鸾出洞天。”明 胡应麟少室山房笔丛卷二十五：“按选仙图见郑氏书目，与‘彩选’连类；而此以为质鲁任命者，详之，正与今选官图类，盖与‘彩选’形制相似，而实不同也。”据清 金学诗牧猪闲话所载，宋时有选仙图博戏，其法用骰子比色，先为散仙，次为上洞，渐次至蓬莱、大罗。

²⁹加减、插关火：古代博戏。具体不详。

³⁰质鲁：质朴笨拙。任命，碰运气。

³¹大小象戏：古博戏之一种。艺文类聚卷七四巧艺部：“周武王造象戏。”隋书 经籍志著录北周 武帝撰象经一卷。又庾信在北周时曾有进象经赋表云：“臣伏读圣制象经，并观象戏，私心踊跃，不胜抃舞。”以此推知“周武王造象戏”之说，盖本于此而误传。宋 梅尧臣有象戏诗，可见宋时犹存，故清照及之。

³²弈棋：即围棋，见说文。艺文类聚卷七四巧艺部引左传曰：“太叔文子谓甯喜曰：‘视君不如弈棋，其何以免乎？弈者举棋不定，不胜其耦，而况置君而弗定乎？’”此戏流传至今，历代不绝。

³³采选：唐 宋时一种博戏。又作“彩选”。全称“彩选格”。宋 徐度却扫编卷下：“彩选格起于唐 李邰。本朝踵之者，有赵明远、尹师鲁。元丰官制行，有宋保国，皆取一时官制为之。至刘贡父独因其法，取西汉官秩升黜，次第为之；又取本传所以升黜之语注其下。局终，遂可类次其语为一传。博戏中最为雅驯。……贡父晚年，复稍增而自题其后。今其书盛行于世。”案：清 王士禛香祖笔记卷六所载略同，复益之云：“明 倪文正公鸿宝，亦以明官制为图。予少时偶病，卧旬日，无所用心，戏作三国志图，以季汉为主，而魏、吴分两路递迁，中颇参用陈寿书，颇谓驯雅有义例也。”今人王学初按：“后代之选官图，即升官图、彩选也。升官图近代尚有之，余幼时尝见人以此为戏，所用为清代官制，盖其制随时代而改变。”均案：可见唐 宋以还，历代皆有此戏。其法乃列大小官位于纸上，另掷骰子，计点数彩色以定升降。

³⁴宣和：宋徽宗年号（一一一九—一一二五）。

³⁵使儿辈图之：清 俞正燮癸巳类稿 易安居士事辑：“易安打马图言‘使儿辈图之’，合之上胡尚书诗，盖易安无所出，儿辈乃格非子孙，故其事散落。”据此，盖指李迒之子。

【汇评】

明 陶宗仪说郛 打马图序：李易安因依经马，取其赏罚互度，每事作数语，精研工丽，世罕其俦。不仅施之博徒，实足贻诸同好。韵事奇人，两垂不朽矣。

明 胡应麟少室山房笔丛卷二十五：李所举当时博戏，又有打褐、大小猪窝、族鬼、胡画、数仓、赌快等，今绝不知何状。又称选仙、加减、插关火，质鲁任命，无所施人智巧。按选仙图，见郑氏书目，与彩选连类；而此以为质鲁任命者，详之，正与今选官图类，盖与彩选形制相似，而实不同也……打马图今尚传，吴中好事者习之，迩年颇有能者。

明 朱凯欣赏编 打马图跋：打马为戏，其来久矣，宋 易安 李氏以为闺房雅戏。相传有格一卷，不著作者名氏。复有郑寅 子敬撰图式一卷，用马三十。李氏图经用马二十。盖三者互有不同，大率与古摴蒱相似。今虽不行，而图经尚存……吾甥沈润卿氏得而锓木行之，以资好事者之多闻，岂欲人为博弈者乎？

明 赵世杰等古今女史卷三引朱锡虹评：为博家作祖，亦不免为荡子坑堑。（“自南渡以来”一段眉批）颠沛中犹不忘，是其精妙于博者。（“打马世有二种”一段眉批）曲谈工巧，游于自然。

明 钱希言戏瑕卷二：唐太宗问一行世数，禅师制叶子格进之。叶子，言二十世太子也，后适符其谶矣。唐朝叶子戏，疑昉于此矣……其后，南唐 李后主妃周氏编金叶子格，即此戏也。按叶子戏自唐 咸通以来，天下尚之，即今之扯纸牌，亦谓之斗叶子。近又有马钧之名，则以四人为之者……李易安以长行、叶子为世无传者。杨用修则引李洞集中李郎中梦六赤因打叶子之事，谓今此戏不传。而胡元瑞矫杨氏之说，直以叶子为今之骰子，或如酒牌……岂用修、元瑞诸君子并未入少年场耶？

明 周履靖夷门广牍 马戏图谱跋：打马图始自易安，号称雅戏。义诚有取，法久无传。良由则例未明，遵行罔措。近编欣赏，亦复废弛……兹以游息余闲，特加参订。凡则例起自易安，见于欣赏者，疏其牴牾，补其略阙，付之厥手，藏之斋头。爰集友朋，以代博弈。闲我逸志，耗彼雄心，固匪徒为之犹贤，抑微独贻诸好事已也。

清 周亮工书影卷五：予按李易安打马图序云：“长行、叶子、博塞、弹棋，世无传焉。”若云双陆即长行，则易安之时，已无传矣。岂双陆行于当时，易安独未之见？或不行于当时，仅盛于今日耶？则长行非双陆明矣。

又：徐君义谓打马之戏，今不传。予友虎林 陆骧武，近刻易安之谱于闽，以犀象蜜蜡为马，盛行其中。近淮上人颇好此戏，但未传之北地耳。

清 王士禄宫闺氏籍艺文考略：打马图序“尧 舜 桀 纣，掷豆起蝇”一段，议论亦极佳，写得尤历落警至可喜，女子乃有此妙笔。易安动以千万世自期，以彼之才，想亦自信必传耳。昔人谓鸡林宰相，以万金购香山诗一篇，真赝辄能辨。文至易安，到眼自不同，如此语不虚也。乃其集十三卷，目见于史，而今所传不数篇，能无珠玉销沉之叹哉！

清 周中孚郑堂读书记 补遗：打马图一卷，宋 李易安撰……宋人撰打马书者非一，惟用五十马者居多，独此用二十马。观其前绍兴四年自序，乃其晚年消遣之作，而文词工雅可观，非他人所及也。

清 秦恩复 石研斋钞本打马图跋：此书与汉官仪相类。余得宋椠半部，比之说郛所载，微有不同。因命钞手录出，续以说郛补之，遂成完书。易安著作甚少，可与金石录并传矣。

清 吴衡照莲子居词话卷三：今马吊戏，或谓唐叶子之遗。按唐书 同昌公主传：韦氏诸宗，好为叶子戏。郑谷、李洞俱有打叶子上龙州韦郎中诗。焦竑国史经籍志：南唐 李后主妃周氏著击蒙小叶子格一卷。马端临文献通考亦载叶子格戏一卷，不著撰者姓氏。翟灏通俗编据易安打马赋序，谓今马吊当属易安所谓打马，叶子在北宋时已无传矣。

清 胡玉缙许庼学林打马图经跋：打马图经一卷，宋 李清照撰……是书记打马之戏，有图有例有论。论皆骈语，颇工雅。前有绍兴四年自序及打马赋一篇。序称“打马世有二种……使千万世后，知命辞打马，始自易安居士也”。据此，则打马虽旧法，而是书则清照创新意为之矣。





打马赋

打马赋¹





予性专博，昼夜每忘食事。南渡金华，侨居陈氏，讲博弈之事，遂作依经打马赋曰²：

岁令云徂³，卢或可呼⁴。千金一掷⁵，百万十都⁶。樽俎具陈，已行揖让之礼；主宾既醉，不有博弈者乎⁷。打马爰兴，摴蒱遂废⁸。实小道之上流，乃闺房之雅戏。齐驱骥，疑穆王万里之行⁹；间列玄黄，类杨氏五家之队¹⁰。珊珊佩响¹¹，方惊玉镫之敲¹²；落落星罗¹³，忽见连钱之碎¹⁴。

若乃吴江枫冷¹⁵，胡山叶飞¹⁶，玉门关闭¹⁷，沙苑草肥¹⁸。临波不渡，似惜障泥¹⁹。或出入用奇，有类昆阳之战²⁰；或优游仗义，正如涿鹿之师²¹。或闻望久高，脱复庾郎之失²²；或声名素昧，便同痴叔之奇²³。亦有缓缓而归²⁴，昂昂而出²⁵。鸟道惊驰²⁶，蚁封安步²⁷。崎岖峻坂²⁸，未遇王良²⁹；局促盐车³⁰，难逢造父³¹。且夫邱陵云远，白云在天³²，心存恋豆³³，志在著鞭³⁴。止蹄黄叶，何异金钱³⁵。用五十六采之间³⁶，行九十一路之内³⁷。明以赏罚，核其殿最³⁸。运指麾于方寸之中，决胜负于几微之外³⁹。

且好胜者人之常情，游艺者士之末技⁴⁰。说梅止渴⁴¹，稍疏奔竞之心；画饼充饥⁴²，少谢腾骧之志。将图实效，故临难而不回；欲报厚恩，故知机而先退⁴³。或衔枚缓进⁴⁴，已逾关塞之艰；或贾勇争先⁴⁵，莫悟阱堑之坠⁴⁶。皆由不知止足⁴⁷，自贻尤悔。当知范我之驰驱⁴⁸，勿忘君子之箴佩⁴⁹。况为之贤已，事实见于正经⁵⁰；用之以诚，义必合于天德⁵¹。牝乃叶地类之贞⁵²，反亦记鲁姬之式⁵³。鉴髻堕于梁家⁵⁴，溯浒循于岐国⁵⁵。故绕床大叫，五木皆卢⁵⁶；沥酒一呼，六子尽赤⁵⁷。平生不负，遂成剑阁之师⁵⁸；别墅未输，已破淮 淝之贼⁵⁹。今日岂无元子⁶⁰，明时不乏安石⁶¹。又何必陶长沙博局之投⁶²，正当师袁彦道布帽之掷也⁶³。

辞曰⁶⁴：佛狸定见卯年死⁶⁵，贵贱纷纷尚流徙。满眼骅骝杂⁶⁶，时危安得真致此⁶⁷？木兰横戈好女子⁶⁸！老矣谁能志千里⁶⁹，但愿相将过淮水⁷⁰。

【校记】

此据河北教育出版社历代笔记小说集本四四九至四五〇页录入（原据清 咸丰刻本影印），缺序，此从诗女史卷十一补。又见说郛本、古今女史前集卷一、历代赋汇卷一百三、癸巳类稿卷十五、马戏图谱等亦载之。

〔云徂〕癸巳类稿、马戏图谱作“聿徂”。

〔具陈〕同上书作“列陈”。

〔既醉〕同上书作“言洽”。明 沈津欣赏编、秦钞本作“既辞”，误。

〔遂废〕癸巳类稿、马戏图谱作“者退”。

〔小道〕说郛本、王本作“博弈”。案：与前句重，当误。

〔乃闺房〕癸巳类稿、马戏图谱作“竞深闺”；夷门广牍本、粤本、古今女史、历代赋汇作“乃深闺”。

〔间列〕癸巳类稿、马戏图谱作“别起”。

〔玉镫〕说郛本原误作“蹬”，明 会稽 钮氏 世学楼钞本说郛（以下简称钮钞本）、欣赏编、夷门广牍本、秦钞本、粤本、诗女史、古今女史作“玉”，通。

〔枫冷〕各本皆作“枫落”。

〔胡山〕原作“燕山”，历代赋汇、粤本、癸巳类稿、马戏图谱亦作“燕山”。说郛本作“胡山”。按清代忌“胡”字，故改。今据说郛改作“胡山”。

〔障泥〕马戏图谱“障”误作“幛”。

〔用奇〕癸巳类稿、马戏图谱作“腾骧”。

〔有类〕同上书作“猛比”。

〔优游仗义〕同上书作“从容磬控”。

〔便同〕同上书作“倏惊”。

〔而出〕同上书作“而驻”。欣赏编、夷门广牍本、秦钞本、诗女史、古今女史、历代赋汇作“而立”，钮钞本、粤本作“而去”。

〔未遇〕癸巳类稿、马戏图谱作“慨想”。

〔难逢〕同上书作“忽逢”。

〔心存〕同上书作“心无”。

〔止蹄〕癸巳类稿、马戏图谱作“蹴蹄”。

〔何异〕说郛本误作“同异”，癸巳类稿、马戏图谱作“画道”。

〔之外〕癸巳类稿、马戏图谱作“之介”。

〔好胜者〕同上书无“者”字。

〔游艺者士〕说郛本、王本“游”作“小”，癸巳类稿、马戏图谱作“争筹者道”。

〔少谢腾骧〕癸巳类稿、马戏图谱作“亦寓踔腾”。

〔将图实效〕同上书作“将求远效”。

〔欲报〕同上书作“留报”。

〔故知〕同上书作“或相”。

〔缓进〕古今女史作“远进”。

〔或贾勇争先〕癸巳类稿、马戏图谱作“岂致奋足争先”。

〔皆由不知止足〕同上书作“至于不习军行”。

〔自贻〕同上书作“必占”。

〔当知二句〕底本、说郛本原阙，据癸巳类稿、马戏图谱补。

〔况为之贤已〕说郛本原误作“况为之不异”，癸巳类稿、马戏图谱多一“乃”字。诗女史、古今女史、夷门广牍本、粤本作“况为之不已”，非。

〔事实〕说郛本误作“是实”。

〔用之以诚〕癸巳类稿、马戏图谱作“行以无疆”；夷门广牍本、古今女史、历代赋汇“诚”作“经”，与上句重，盖误。

〔牝乃四句〕底本、说郛本原阙，据癸巳类稿、马戏图谱补。

〔之师〕同上书作“之勋”。

〔未输〕说郛本原误作“未逾”，从他本改。

〔已破〕癸巳类稿、马戏图谱作“决破”。

〔布帽〕说郛本原缺，从他本补。

〔辞曰〕癸巳类稿、马戏图谱、诗女史、古今女史作“乱曰”。此句以下，历代赋汇脱，盖“佛狸”句触清人忌讳也。

〔卯年〕欣赏编、夷门广牍本、秦钞本、诗女史、古今女史作“酉年”。王仲闻云：“按‘佛狸死卯年’出宋书臧质传。清照作此赋时为绍兴四年甲寅，下一年为乙卯，‘酉’字必误。癸巳类稿、图谱原赋注：‘是岁甲寅。’”

〔木兰句〕底本、说郛本原阙，据癸巳类稿、马戏图谱补。他本亦无。

〔谁能志〕癸巳类稿、马戏图谱“谁能”作“不复”；说郛本、古今女史“志”作“致”，钮钞本作“至”。此从他本。

【笺注】

¹此赋绍兴四年（一一三四）甲寅作于金华，参见打马图序，该序末署“绍兴四年十一月二十四日”。

²依经打马：打马图序：“按打马世有二种：一种一将十马者，谓之‘关西马’；一种无将二十马者，谓之‘依经马’。”宋 陈振孙直斋书录解题卷十四：“打马赋一卷。易安 李氏撰，用二十马。”即指依经马。

³岁令云徂：谓一年将尽。杜甫今夕行：“今夕何夕岁云徂，更长烛明不可孤。咸阳客舍一事无，相与博塞为欢娱。”清照赋盖作于十二月，故用杜诗。

⁴卢或可呼：摴蒱五子俱黑谓之卢。见前打马图序笺注²⁷。

⁵千金一掷：唐 张说灉湖山寺诗：“险哉透撞儿，千金赌一掷。”唐 吴象之少年行：“一掷千金浑是胆，家无四壁不知贫。”

⁶百万十都：言其赌注之大。晋书 何无忌传：“刘毅家无儋石之储，摴蒱一掷百万。”都，计筹单位。唐 段成式酉阳杂俎续集卷四：“又魏（弹棋）戏法，先立一棋于局中，余者斗白黑围绕之，十八筹成‘都’。”十都，即一百八十筹。

⁷不有句：论语 阳货：“饱食终日，无所用心，难矣哉！不有博弈者乎，为之犹贤乎已。”汉书 陈遵传“相随博弈”注：“博，六博；弈，围棋也。”

⁸摴蒱：见打马图序笺注²⁶。

⁹齐驱二句：逸周书：“穆王乘八骏，宾于西王母，觞于瑶池之上，一日行万里。”史记 秦本纪：“造父以善御幸于周缪（穆）王，得骥、温骊、骅骝、耳之驷，西巡狩，乐而忘归。”骥、，八骏之二。索隐按：“穆王传曰赤骥、盗骊、白义、渠黄、骅骝、、耳、山子。”

¹⁰间列二句：玄黄，喻棋子之色。杨氏五家，指杨国忠兄妹。旧唐书 杨贵妃传：“玄宗每年十月幸华清宫，国忠姊妹五家扈从，每家为一队，着一色衣，五家合队，照映如百花之焕发。”

¹¹珊珊：宋玉神女赋：“动雾縠以徐步兮，拂墀声之珊珊。”唐 岑参送张秘书充刘相公通汴河判官便赴江外觐省诗：“长安多权贵，珂佩声珊珊。”

¹²玉镫：马鞍两旁用以踏足者。唐 张祜少年乐诗：“醉把金船掷，闲敲玉镫游。”

¹³落落星罗：喻棋子之分布。汉 班固西都赋：“列卒周匝，星罗云布。”东魏中岳嵩阳寺碑：“塔殿宫堂，星罗棋布。”

¹⁴连钱：花纹似相连之铜钱。南史 梁本纪 简文帝：“项毛左旋，连钱入背。”又马之饰品。梁元帝 萧绎紫骝马：“长安美少年，金络锦连钱。”

¹⁵吴江枫冷：唐 崔信明断句：“枫落吴江冷。”

¹⁶胡山叶飞：胡山，胡地之山。唐 乔彝渥洼马赋：“一喷生风，下胡山之乱叶。”

¹⁷玉门关闭：玉门关，在今甘肃 敦煌县西北，为古代通西域要道。汉书 李广利传：“太初元年，以广利为贰师将军，发属国六千骑及郡国恶少年数万人以往，期至贰师城取善马……人少不足以拔宛，愿且罢兵，益发而复往。天子闻之大怒，使使遮玉门关曰：‘军有敢入，斩之！’贰师恐，因留敦煌。”玉门关闭，即指此。

¹⁸沙苑草肥：沙苑，旧址在今陕西 大荔县南洛、渭之间，东西八十里，南北三十里。宜放牧，唐代在此置沙苑监，宋置龙坊，为屯兵牧马之所。杜甫沙苑行：“苑中牝三千匹，丰草青青寒不死。”即草肥之意。

¹⁹临波二句：世说新语 术解：“王武子（济）善解马性，尝乘一马，著连钱障泥，前有水，终日不肯渡。王云：‘此必是惜障泥。’使人解去，便径渡。”障泥，垫在马鞍下、垂于马腹两旁之布。

²⁰昆阳之战：昆阳，汉县名，属颍川郡，今河南叶县地。更始元年（二三）汉 刘秀（光武帝）在此击败王莽军队。后汉书 光武帝纪载，“时（昆阳）城中唯有八九千人，光武乃使成国上公 王凤、廷尉大将军王常留守夜，自与骠骑大将军宗佻、五威将军等十三骑出城南门，于外收兵。时莽军到城下者且十万，光武几不得出……六月己卯，光武遂与营部俱进……乃与敢死者三千人，从城西水上攻其中坚，寻、邑陈乱，乘锐崩之，遂杀王寻。城中亦鼓噪而出，中外合势，震呼动天地，莽兵大溃。”

²¹涿鹿之师：涿鹿，古山名，在今河北 涿鹿县东南。史记 五帝本纪：“蚩尤作乱，不用帝命。于是黄帝乃征师诸侯，与蚩尤战于涿鹿之野，遂禽杀蚩尤。”

²²脱复句：脱复，倘使，或许。世说新语 赏誉“王汝南既除所生服”注引邓粲晋纪：“兄子济往省湛，见床头有周易，谓湛曰：‘叔父用此何为？颇曾看不？’湛笑曰：‘体中佳时，脱复看耳。’”庾郎，晋 庾翼。世说新语 雅量：“庾小征西尝出未还，妇母阮，是刘万安妻，与女上安陵城楼上。俄顷，翼归，策良马，盛舆卫。阮语女：‘闻庾郎能骑，我何由得见？’妇告翼。翼便为于道开卤簿，盘马，始两转，坠马堕地，意色自若。”案：庾翼与兄亮，皆官征西将军，故加“小”以别之。

²³或声名二句：王湛、王济叔侄故事。世说新语 赏誉：“（王湛）答对甚有音辞，出济意外……济虽俊爽，自视缺然，乃喟然叹曰：‘家有名士三十年而不知！’济去，叔送至门。济从骑有一马绝难乘，少能骑者。济聊问叔：‘好骑乘不？’曰：‘亦好尔。’济又使骑难乘马，叔姿形既妙，回策如萦，名骑无以过之。济益叹其难测，非复一事……武帝每见济，辄以湛调之，曰：‘卿家痴叔死未？’济常无以答。既而得叔后，武帝又问如前，济曰：‘臣叔不痴。’称其实美。帝曰：‘谁比？’济曰：‘山涛以下，魏舒以上。’于是显名。”“家有名士三十年而不知”，即赋所云“声名素昧”。而王湛善骑“难乘”之马，即“痴叔之奇”也。

²⁴缓缓而归：苏轼陌上花三首并引：“吴越王妃，每岁春必归临安。王以书遗妃曰：‘陌上花开，可缓缓归矣。’”又诗之一：“遗民几度垂垂老，游女长歌缓缓归。”案：此乃指“缓辔”。晋书 谢安传附谢玄记淝水之战云：“玄使谓苻融曰：‘君远涉吾境，而临水为阵，是不欲速战。诸君稍却，令将士得周旋，仆与诸君缓辔而观之，不亦乐乎！’”

²⁵昂昂而出：屈原卜居：“宁昂昂若千里之驹乎？将氾氾若水中之凫乎？”王逸注：“志行高也。”晋袁宏三国名臣序 赞：“昂昂子敬，拔迹草莱。”

²⁶鸟道：谓山路险绝。北周 庾信秦州天水郡麦积崖佛龛铭：“鸟道乍穷，羊肠或断。”唐 李白蜀道难：“西当太白有鸟道，可以横绝峨眉巅。”

²⁷蚁封：蚂蚁在巢穴上之封土。孟子 公孙丑上：“泰山之于丘垤。”汉 赵岐注：“垤，蚁封。”后多指蚁冢。世说新语 赏誉“王汝南既除所生服”注引邓粲晋纪：“王湛字处冲，太原人……（兄子）济性好马，而所乘马骏驶，意甚爱之。湛曰：‘此虽小驶，然力薄不堪苦。近见督邮马，当胜此，但养不至耳。’济取督邮马，谷食十数日，与湛试之。湛未尝乘马，卒然便驰骋，步骤不异于济，而马不相胜。湛曰：‘今直行车路，何以别马胜不，唯当就蚁封耳。’于是，就蚁封盘马，果倒踣。”案：晋书本传作“济果马踬，而督邮马如常”。此句以“督邮马”喻之，故曰“蚁封安步”。

²⁸峻坂：通峻阪，陡坡也。史记 袁盎传：“文帝从霸陵上，欲西驰下峻阪。”

²⁹王良：春秋时晋国之善御马者。孟子 滕文公下：“昔者赵简子使王良与嬖奚乘。”赵岐注：“王良，善御者也。”或云即伯乐。荀子 王霸：“王良、造父者，善服驭者也。”杨倞注：“王良，赵简子之御，韩子曰：字伯乐。”

³⁰盐车：战国策 楚四：“君亦闻骥乎？夫骥之齿至矣，服盐车而上太行。蹄申，膝折，尾湛，漉汗汁洒地，白汗交流，中阪迁延，负辕不能上。”汉 贾谊吊屈原赋：“腾驾罢牛兮骖蹇驴，骥垂两耳兮服盐车。”

³¹造父：古代善御者。见笺注⁹。

³²且夫二句：穆天子传卷三：“乙丑，天子觞西王母于瑶池之上。西王母为天子谣曰：‘白云在天，山陵自出。道路悠悠，山川间之。将子无死，尚能复来。’”

³³恋豆：谓留恋禄位。三国志 魏 曹爽传“乃通宣王奏事”注引干宝晋纪：“桓范出赴爽，宣王谓蒋济曰：‘智囊往矣。’济曰：‘范则智矣。驽马恋栈豆，爽必不能用也。’”宋 蔡伸蓦山溪之四：“区区恋豆，岂足甘牛后。”

³⁴著鞭：喻先人一步。世说新语 赏誉“刘琨称祖车骑”注引晋阳秋：“刘琨与亲旧书曰：‘吾枕戈待旦，志枭逆虏，常恐祖生先吾著鞭耳。’”祖生，即祖逖。

³⁵止蹄二句：语本宋 黄庭坚诗。宋 胡仔苕溪渔隐丛话前集卷五十引王直方诗话云：“少游尝以真字题‘月团新碾瀹花瓷，饮罢呼儿课楚词。风定小轩无落叶，青虫相对吐秋丝’一绝于邢敦夫扇上。山谷见之，乃于扇背作小草题‘黄叶委庭观九州，小虫催女献功裘。金钱满地无人费，百斛明珠薏苡秋’一绝，皆自所作诗也。少游后见之，复云‘逼我太甚’。”金 王若虚滹南诗话卷三：“少游所谓相逼者，非谓其诗也，恶其好胜而不让耳。”案：此诗本集不载，王仲闻注云“宋 黄庭坚题扇诗”，未知何据。此以“黄叶、金钱”喻赌资之多，兼寓“好胜、不让”之意。又传灯录云：“欲识此中意，黄叶止蹄钱。”盖两用之。

³⁶五十六采：据打马图经 采色例：全戏共有五十六采。其中赏色十一采，罚色二采，杂色四十三采。

³⁷九十一路：据打马图谱，自赤岸驿上马，至尚乘局下马，行马凡九十一路。

³⁸核其殿最：考核胜负名次。文选班固答宾戏：“犹无益于殿最也。”李善注引汉书音义：“上功曰最，下功曰殿。”

³⁹几微：细微的征兆。后汉书 陈宠传：“今不蒙忠能之赏，而计几微之故，诚伤辅政容贷之德。”汉书 匈奴传扬雄上书：“臣闻六经之治，贵于未乱；兵家之胜，贵于未战：二者皆微。”此谓于战前已能见微知著，预见胜负。

⁴⁰游艺句：语本汉 扬雄法言吾子：“或问吾子少而好赋？曰：‘然，童子雕虫篆刻。’”又隋书 李德林传：“雕虫小技，殆相如、子云之辈。”

⁴¹说梅止渴：世说新语 假谲：“魏武（曹操）行役，失汲道，军皆渴，乃令曰：‘前有大梅林，饶子，甘酸可以解渴。’士卒闻之，口皆出水，乘此得及前源。”后多作“望梅止渴”。

⁴²画饼充饥：三国志 魏 卢毓传：“选举莫取有名，名如画地作饼，不可啖也。”续传灯录卷二十行瑛禅师：“谈玄说妙，譬如画饼充饥。”

⁴³欲报二句：左传僖公二十八年：“晋师退，军吏曰：‘以君辟（避）臣，辱也；且楚师老矣，何故退？’子犯曰：‘师直为壮，曲为老，岂在久乎？微楚之惠不及此，退三舍辟之，所以报也。’”案：打马图经倒行例云：“凡遇打马，遇叠马，遇入窝，许退行。”此即“知机先退”也。

⁴⁴衔枚：周礼 夏官 大司马：“群司马振铎，车徒皆作，遂鼓行，徒衔枚而进。”注：“枚如箸，衔之，有结项中。军法止语，为相疑惑也。”礼 杂记下：“四，皆衔枚。”疏：“谓执之人，口皆衔枚，止喧嚣也。”此指马之衔枚，使不发声。

⁴⁵贾勇：谓有余勇可待售。左传成公二年：“齐 高固入晋师，桀石以投人，禽之，而乘其车，系桑本焉，以徇齐垒，曰：‘欲勇者，贾余余勇。’”注：“言己勇有余，欲卖之。”

⁴⁶阱堑：宋 王得臣麈史卷下引摴蒱经：“凡进关及后一子谓之堑，近关及前一子谓之坑。落坑堑非贵采不出。凡一马打一马，如遇退六踏马，则一马可踏三马。故世指不循理者，谓之踏坑堑云。”

⁴⁷不知止足：即不知足。老子四十四章：“知足不辱，知止不殆，可以长久。”

⁴⁸当知句：孟子 滕文公下：“昔者赵简子使王良与嬖奚乘，终日而不获一禽。嬖奚反命曰：‘天下之贱工也。’或以告王良，良曰：‘请复之。’强而后可，一朝而获十禽。嬖奚反命曰：‘天下之良工也。’简子曰：‘我使掌与汝乘。’谓王良，良不可，曰：‘吾为之范我驰驱，终日不获一；为之诡遇，一朝而获十。’”朱熹集注：“范，法度也。诡，不正而与禽遇也。言奚不善射，以法驰驱则不获，废法诡遇而后中也。”此谓按规范打马。

⁴⁹箴佩：佩带的箴言。箴，规谏，告诫。左传宣公十二年：“箴之曰：民生在勤，勤则不匮，不可谓骄。”案汉 扬雄作有九牧箴，“大抵皆用韵语，而反复古今兴衰理乱之变，以垂警戒，使读者惕然有不宁之心”（见文体明辨箴）。此谓打马须谨慎。

⁵⁰况为二句：化用孔子语。正经，指论语。见笺注⁷。

⁵¹用之二句：礼记 中庸：“唯天下之至诚，为能经纶天下之大经，立天下之大本，知天地之化育……苟不固聪明圣知达天德者，其孰能知？”荀子 不苟：“变化代兴，谓之天德。”此谓用之以诚，便能合于变化规律。

⁵²牝乃句：易 坤：“坤，元亨，利牝马之贞，君子有攸往，先迷后得……牝马地类，行地无疆，柔顺利贞。君子攸行，先迷失道，后顺得常。”此谓打马先迷后顺。

⁵³反亦句：春秋宣公五年：“秋九月，齐 高固来逆淑姬……冬齐 高固及子淑姬来。”杜预集解：“淑姬宁，固反马。”又左传：“冬，来，反马也。”集解：“礼：送女留其送马，谦不敢自安。三月庙见，遣使返马。高固遂与淑姬俱宁，故经、传具见以示讥。”案：淑姬即鲁姬，春秋文公十三年集解：“淑姬，鲁女，齐侯 舍之母。不称夫人，自鲁录之，父母辞。”式，规格，榜样。此谓先留马而后送马，注意礼节。

⁵⁴鉴髻句：后汉书 梁统传附梁冀：“诏遂封冀妻孙寿为襄城君……寿色美而善为妖态，作愁眉，嗁妆，墯马髻，折腰步，龋齿笑，以为媚惑。”注引风俗通：“墯马髻者，侧在一边。”此喻打马落堑。

⁵⁵溯浒句：诗 大雅 大明：“古公亶父，来朝走马。率西水浒，至于岐下。”朱熹集注：“走马，避狄难也。浒，水厓（涯）也，漆 沮之侧也。岐下，岐山之下也。”汉书 娄敬传：“公刘避桀，居豳，太王以狄伐，故杖马棰去岐国。”古公亶父即太王。此谓打马时转移阵地。

⁵⁶绕床二句：见打马图经序笺注²⁶。

⁵⁷沥酒二句：沥酒，清酒。楚辞 大招：“吴醴白糵，和楚沥只。”王逸注：“沥，清酒也。”六子尽赤，宋 郑文宝南唐近事：“刘信攻南康……凯旋之日，师至新林浦，犒锡不至，亦无所存劳。他日谒见，义祖（徐温）命诸元勋为六博之戏，以纾前意。信酒酣，掬六骰于手曰：‘令公疑信欲背者，倾西江之水，终难自涤。不负公，当一掷遍赤。诚如前旨，则众彩而已，信当自拘，不烦刑吏耳。’义祖免释不暇，投之于盆，六子皆赤。”新五代史 吴世家徐温稍有不同，谓：“江西 刘信围虔州，久不克，使人说谭全播出降……人有诬信逗留阴纵全播，言信将反者。信闻之，因自献捷至金陵见温。温与信博，信敛骰子厉声祝曰：‘刘信欲背吴，愿为恶彩；苟无二心，当成浑花。’温遽止之。一掷，六子皆赤。”

⁵⁸剑阁之师：剑阁，县名，三国时蜀置，晋沿用。此指蜀地（今四川）。世说新语 识鉴：“桓公（温）将伐蜀，在事诸贤，咸以李势在蜀既久，承藉累叶，且形据上流，三峡未易可克。唯刘尹曰：‘伊必能克蜀。观其蒲博，不必得则不为。’”注引语林曰：“刘尹见桓公每嬉戏必取胜，谓曰：‘卿乃尔好利，何不焦头？’及伐蜀，故有此言。”

⁵⁹别墅二句：晋书 谢安传：“（苻）坚后率众，号百万，次于淮 淝，京师震恐。加安征讨大都督。（谢）玄入问计，安夷然无惧色，答曰：‘已别有旨。’既而寂然。玄不敢复言，乃令张玄重请，安遂命驾出山墅，亲朋毕集，方与玄围棋赌别墅。安常棋劣于玄，是日玄惧，便为敌手而又不胜。安顾谓其甥羊昙曰：‘以墅乞汝。’安遂游涉，至夜乃还，指授将帅，各当其任。玄等既破坚，有驿书至，安方对客围棋。看书既竟，便摄放床上，了无喜色，棋如故。客问之，徐答曰：‘小儿辈遂已破贼。’”

⁶⁰元子：桓温之字。

⁶¹安石：谢安之字。以上二句谓南宋自有名将，可以中兴，盖指岳飞、韩世忠辈。案：本月李纲上御敌三策，亦云：“昔苻坚以百万众侵晋，而谢安石以偏师破之。”意相同。

⁶²陶长沙：指晋代 陶侃，曾为长沙太守。晋书 陶侃传：“诸参佐或以谈戏废事者，乃命取其酒器、蒱博之具，悉投之于江，吏将则加鞭扑，曰：‘摴蒱者牧奴戏耳！’”

⁶³袁彦道：晋书 袁瓌传附准孙耽：“耽字彦道，少有才气，俶傥不羁，为士类所称。桓温少时游于博徒，资产俱尽，尚有负进……欲求济于耽，而耽在艰，试以告焉。耽略无难色，遂变服，怀布帽，随温与债主戏。耽素有艺名，债者闻之而不相识，谓之曰：‘卿当不办作袁彦道也。’遂就局，十万一掷，直上百万。耽投马绝叫，探布帽掷地，曰：‘竟识袁彦道不？’其通脱若此。”

⁶⁴辞：即“乱辞”。楚辞、汉赋中正文之后，多有“乱曰”或“辞曰”，古称“乱辞”，乃卒章见志、曲终奏雅之常规。

⁶⁵佛狸：北魏 太武帝拓拔焘之字。宋书 臧质传引童谣：“虏马饮江水，佛狸死卯年。”焘事迹载宋书 索虏传。宋 辛弃疾水调歌头：“忆昔鸣髇血污，风雨佛狸愁。”又永遇乐 京口北固亭怀古：“可堪回首，佛狸祠下，一片神鸦暮鼓。”可见宋人常以佛狸代指金人。清照亦如此。

⁶⁶满眼句：打马图经 下马例：“凡马二十匹，用犀象刻成，或铸铜为之，如大钱样，刻其文为马文，各以马名刻之，如‘骅骝’之类。”王仲闻云：“依事林广记等所载打马图，上列六十四马，一一有名字，如‘骕骦’、‘袅’、‘骐骥’、‘花骢’等等，其中亦有‘骅骝’及‘’，故云‘满眼骅骝杂’。”

⁶⁷时危句：杜甫题壁上韦偃画歌：“一匹龁草一匹嘶，坐看千里当霜蹄。时危安得真致此，与人同生亦同死。”此用其成句。

⁶⁸木兰：北魏 太武帝时（四二四—四五二）女子，曾扮男装，代父从军。陈释智匠古今乐录始载有木兰诗，中称天子为“可汗”，可见为北朝人。又云“旦辞黄河去，暮宿黑山头”；“但闻燕山胡骑鸣啾啾”。黑山即杀虎山，在今呼和浩特市东南，燕山即燕然山，即今蒙古 杭爱山。据此，诗中所写战事，当发生在北魏与柔然之间。神䴥二年（四二九），北魏 太武帝 拓拔焘北伐柔然，即“车驾出东道，向黑山”，“北度燕然山，南北三千里”，见北史 蠕蠕传。

⁶⁹志千里：曹操龟虽寿：“老骥伏枥，志在千里。烈士暮年，壮心不已。”

⁷⁰相将：张相诗词曲语辞汇释卷三：“犹云相与或相共也……李贺官街鼓诗：‘几回天上葬神仙，漏声相将无断绝。’王琦注：‘将犹随也。’”

【汇评】

宋 陈振孙直斋书录解题卷十四：打马赋一卷，易安李氏撰。用二十马。以上三者，各不同。今世打马，大约与古之摴蒱相类。

案：此前有无名氏打马格局一卷、郑寅 子敬打马图式一卷，合易安此赋，故云“以上三者”。

明 赵士杰等古今女史前集卷一：（“齐驱骥”一段眉批）日月云霞之彩，喷薄而出。（同上旁批）以境形容。（“吴江枫落”旁批）以时形容。（“或出入用奇”旁批）叙用意。（“崎岖峻坂”旁批）出打。（“说梅止渴”一段旁批）幽情深意。（同上旁批）隐喻无聊排遣。（“皆因不知止足”旁批）颂不忘戒。（“故绕床大叫”一段旁批）五陵豪士面目，三河年少肝肠，何为幺么所得！（又旁批）形容豪放一段，尤不可少。

明 赵如源评打马赋：文人三昧，虽游戏亦具大神通。见古今女史前集卷一。

清 王士禄宫闺氏籍 艺文考略：神释堂脞语云：易安落笔即工，打马一赋，尤称神品，不独下语精丽也。如此人自是天授。湖州（赵明诚）乃为“帘卷西风”，损却三日眠食，岂不痴绝！

清 李汉章黄檗山人诗集 题李易安打马图并跋：予幼读打马赋，爱其文，知易安居士不独诗余一道，冠绝千古，且信晦翁 朱熹之言，非过许也。长游齐 鲁，获睹其图，益广所未见。然予性暗于博，不解争先之术，第喜见措辞典雅，立意名隽，洵闺房之雅致，小道之巨观，寓锦心绣口游戏之中，致足乐也。若夫身际乱离，去国怀土，天涯迟暮，感慨无聊，既随事以行文，亦因文以见志，又足悲矣……

国破家亡感慨多，中兴汗马久蹉跎。可怜淮水终难渡，遗恨还同说过河。

南渡偷安王气孤，争先一局已全输。庙堂只有和戎策，惭愧深闺打马图。

才涉惊涛梦未安，又闻虏马饮江干。桑榆晚景无人惜，聊与骅骝遣岁寒。





打马图经命词





打马世有二种：一种一将十马者谓之关西马；一种无将二十马者，谓之依经马。流行既久，各有图经凡例可考。行移赏罚，互有异同。李易安独取为闺房雅戏，乃因依经马，取其赏罚互度，每事作数语，精妍工丽，世罕其俦，不仅施之博徒，实足贻诸同好，韵事奇人，两垂不朽矣。





铺盆

铺盆¹


凡置局，二人至五人，钧聚钱置盆中，临时商量，多寡从众；然不可过四五人之数，多则本采交错，多至喧闹矣。词曰：

既先设席，岂惮攫金，便请著鞭²，谨令编埒³。罪而必罚，已从约法之三章⁴；赏必有功，勿效绕床之大叫⁵。凡不从众议喧闹者，罚十帖入盆。

【校记】

此据四库全书本陶宗仪说郛卷一〇一下录入。原题作“打马图”，署“李清照”。下有小序。案：小序系从打马图序末段改写，中云“李易安独取为闺房雅戏”，全不似清照口吻，当为后人手笔。黄本无小序，题为编者所拟。据小序，命词系为“依经马”而作，凡十三则，附于打马图经诸例之后，“论皆骈语，颇工雅”，可见易安“工俪体文”之一斑（见胡玉缙许庼学林 打马图经跋）。

〔钧聚钱〕钧字当为“均”之误。

【笺注】

¹铺盆：开始设局时，在盆中铺钱，作为赏罚之资。

²著鞭：见前打马图赋笺注³⁴。

³编埒：晋书 王济传：“时洛京地甚贵，济买地为马埒，编钱满之，时人谓‘金沟’。”

⁴约法之三章：史记 高祖 本纪：“吾与诸侯约，先入关者王之，吾当王关中。约，法三章耳：杀人者死，伤人及盗抵罪。”此指打马规则。

⁵绕床之大叫：见打马图经序笺注²⁶。





本采

本采¹


凡第一掷，谓之本采。如掷赏罚色，即不得认作本采。词曰：

公车射策之初，记其甲乙²；神武挂冠之日，定彼去留³。汝其有始有终，我则无偏无党⁴。

【笺注】

¹本采：马戏图谱：“凡第一掷，初下马之色，谓之本采。”

²公车二句：原指汉代用公车接送举人应试。案：公车，汉官署名。史记 东方朔传：“朔初入长安，至公车上书，凡用三千奏牍。”又后汉书 丁鸿传：“诏征鸿至，赐御衣及绶，禀食公车。”注：“公车，署名，公车所在，因以名。诸待诏者，故令给养焉。”射策，汉代取士，有对策、射策之制。射策由主试者将试题书于简策，分甲乙科，应试者随意取答，主试者评定优劣。后汉书 顺帝纪阳嘉元年：“试明经下第者补弟子，增甲、乙科员各十人。”即其例。

³神武二句：挂冠，指辞官。南史 陶弘景传：“永明十年，脱朝服，挂神武门，上表辞禄。”苏轼再送蒋颖叔帅熙河诗：“归来趁别陶弘景，看挂衣冠神武门。”

⁴无偏无党：不偏袒，不结伙。书洪范：“无偏无党，王道荡荡。”墨子 兼爱引周诗：“王道荡荡，不偏不党。王道平平，不党不偏。”





下马


凡马每二十匹用犀象刻成，或铸铜为之如大钱样，刻其文为马，文各以马名别之；或只用钱，各以钱文为别，仍杂采染其文。词曰：

夫劳多者赏必厚；施重者报必深。或再见而取十官¹，或一门而列三戟²。又昔人君每有赐，臣下必先乘马焉。秦穆公悔赦孟明，解左骖而赠之是也³。丰功重锡⁴，尔自取之，予何厚薄焉？

【笺注】

¹十官：管子 七法 选陈：“故兵也者，审于地图，谋十官。”注：“地图谓敌国险易之形，军之部置十官，必伍什则有长，故曰十官，又须谋得其人也。”此指马戏中士卒之长。

²三戟：唐制三品以上官员可在邸院门前立戟。旧唐书 张俭传：俭及兄大师、弟延师“三院门皆立戟，时人荣之，号为‘三戟张家’。”

³秦穆公二句：左传僖公三十三年：“夏四月辛巳，（晋军）败秦师于殽，获百里孟明视、西乞术、白乙丙以归。”晋襄公从文嬴之请，赦三将还秦。既而悔之，“使阳处父追之，及诸河，则在舟中矣。释左骖，以公命赠孟明”。此作秦穆公，误。

⁴丰功重锡：大功重赏。





行马 之一


凡马局十一窝，遇入窝不打，赏一掷¹。词曰：

九，阳数也²，故数九而立窝；窝，险途也，故入窝而必赏³。既能据险，以一当千；便可成功，寡能敌众⁴。请回后骑，以避先登。

【校记】

行马底本原作一篇，而内容实为三段，因分三则，以示区别。“之一”等字样，乃编著者所加。下同。

【笺注】

¹赏一掷：说郛本卷一〇一下打马图：“凡自掷诸浑花、诸赏采、真傍本采、打得马、叠得马、飞得马，皆赏一掷。”

²九阳数也：易以阳爻为九，如初九、上九等。艺文类聚卷四：“魏文帝与钟繇书曰：‘岁月往来，忽复九月九日，九为阳数，而日月并应，俗嘉其名，以为宜于长久。’”

³窝：马戏中营垒。马戏图谱：“凡马局十一窝。遇入窝不打，赏一帖。后来者即多马不许越，亦不许打。”

⁴寡能敌众：逸周书 芮良夫：“寡不敌众，后其危哉！”此处反其意而用之。





行马 之二


凡叠成十马，方许过函谷关¹。十马先过，然后余马随多少得过。自至函谷关，则少马不许逾别人多马。词曰：

行百里者半九十²，汝其知乎？方兹万勒争先，千羁竞辏³，得其中道，止以半途。如能叠骑先驰，方许后来继进。既施薄效，须稍旌甄⁴，可倒半盆。

【笺注】

¹函谷关：在今河南 灵宝县南。此指打马图之关口。

²行百里句：战国策 秦：“诗云：‘行百里者，半于九十。’此言末路之难。”注：“逸诗言之百里者，已行九十里，适为百里之半耳。”

³竞辏：谓车辐集于轴心。此指群马聚集一处。

⁴旌甄：表彰，奖赏。





行马 之三


凡叠足二十马到飞龙院¹，散采不得行，直待自掷真本采，堂印、碧油、雁行儿、拍板儿、满盆星诸赏采等²，及别人掷自家真本采，上次掷罚采，方许过。词曰：

万马无声，恐是衔枚之后³；千蹄不动，疑乎立仗之时⁴。如能翠幕张油⁵，黄扉启印⁶；雁归沙漠，花发武陵⁷。歌筵之小板初齐，天际之流星暂聚。或受彼罚，或旌己劳。或当谢事之时，复过出身之数。语曰：邻之薄，家之厚也⁸。以此始者，以此终乎？皆得成功，俱无后悔。

【笺注】

¹飞龙院：打马图上名称。

²堂印等：皆打马术语，下文命词“翠幕张油”诸语，皆就此立论。

³衔枚：见打马赋笺注⁴⁴。

⁴立仗：帝王仪仗，分立于皇宫诸门及殿廷。新唐书 李林甫传：“君等独不见立仗马乎？终日无声，而饫三品刍豆；一鸣则黜之矣。”宋 苏轼戏书伯时画御马好头赤：“岂如厩马好头赤，立仗归来卧斜日。”

⁵翠幕张油：文选潘岳藉田赋：“青坛蔚其岳立兮，翠幕黕以云布”唐 王建送裴相公上太原诗：“朱架早朝立剑戟，绿槐残雨看张油。”

⁶黄扉启印：黄扉，犹黄阁，宰相官署。唐 权德舆奉和史馆张阁老以许陈二阁长爱弟俱为尚书郎伯仲同时列在南北省会于左掖因而有咏：“丹地晨趋并，黄扉夕拜连。岂如分侍从，来就凤池边。”

⁷花发武陵：用晋 陶渊明桃花源记事，记云：“晋 太元中，武陵人捕鱼为业，缘溪行，忽逢桃花林。夹岸数百步，中无杂树，芳草鲜美，落英缤纷。”唐 王维桃源行：“渔舟逐水爱山春，两岸桃花夹去津。”

⁸语曰二句：左传僖公三十年载烛之武见秦伯曰：“秦 晋围郑，郑既知亡矣。若亡郑而有益于君，敢以烦执事，越国以鄙远，君知其难也，焉用亡郑以陪邻？邻之厚，君之薄也。”此处反用其意。





打马 之一


凡多马遇少马，点数相及，即打去马。马数同，亦许打去，任便再下¹。词曰：

众寡不敌，其谁可当？成败有时，夫复何恨？或往而旋返，有同虞国之留²；或去亦无伤，有类塞翁之失³。欲刷孟明五败之耻⁴，好求曹刿一旦之功⁵。其勉后图，我亦不弃汝。

【笺注】

¹马戏图谱打马规则之五：“凡多马遇少马，点数相及，即打去马。马数同，俱得打去。任便再下。”

²虞国之留：穀梁传僖公二年：“晋献公欲伐虢，荀息曰：‘君何不以屈产之乘（指马）、垂棘之璧，而借道于虞也？’公曰：‘此晋国之宝也。如受吾币而不借吾道，则如之何？’荀息曰：‘此小国之所以事大国也。彼不借吾道，必不敢受吾币；如受吾币而借吾道，则是我取之中府，而藏之外府；取之中厩，而置之外厩也。’……献公亡虢五年，而后举虞。荀息牵马操璧而前曰：‘璧则犹是也，而马齿加长矣。’”

³塞翁之失：淮南子 人间训：“近塞上之人，有善术者，马无故亡而入胡，人皆吊之。其父曰：‘此何遽不为福乎？’居数月，其马将胡骏马而归，人皆贺之。其父曰：‘此何遽不能为祸乎？’家富良马，子弟好骑，堕而折其髀，人皆吊之。其父曰：‘此何遽不为福乎？’居一年，胡人大入塞。丁壮者引弦而战，近塞之人，死者十九。此独以跛之故，父子相保。故福之为祸，祸之为福，化不可及，深不可测也。”

⁴孟明：即秦穆公时大夫孟明视。春秋僖公三十三年殽之战中被晋军所俘，释归，复使为政。文公二年春，又率师伐晋，再败于殽，秦伯犹用孟明，增修国政。三年夏，秦伯用孟明伐晋，取王官及郊，封殽尸而还。又文公七年夏四月戊子，晋人败秦人于令狐；十二年冬十二月，秦 晋战于河曲，秦师夜遁。合上凡五战，秦军四败一胜，而孟明视所参与者仅三战两败耳。易安盖误记。

⁵曹刿一旦之功：刿，一作沫。史记 刺客列传：“齐桓公与鲁会于柯而盟。桓公与庄公既盟于坛上，曹沫执匕首劫齐桓公，桓公左右莫敢动，而问曰：‘子将何欲？’曹沫曰：‘齐强鲁弱，而大国侵鲁亦甚矣。今鲁城坏即压齐境，君其图之。’桓公乃许尽归鲁之侵地。”又见春秋庄公十三年秋七月公羊传。





打马 之二


凡打去人全垛马，倒半盆。被打人出局；如愿再下者亦许。词曰：

赵帜皆张¹，楚歌尽起²。取功定霸，一举而成。方西邻责言³，岂可蚁封共处⁴？既南风不竞⁵，固难金埒同居⁶。便请回鞭，不须恋厩。

【笺注】

¹赵帜皆张：史记 淮阴侯列传：“韩信夜半传发，选轻骑二千人，人持一赤帜，从间道萆山而望赵军，诫曰：‘赵见我走，必空壁逐我。若疾入赵壁，拔赵帜，立汉赤帜。’……赵军已不胜，不能得信等，欲还归壁，壁皆汉赤帜，而大惊，以为汉皆已得赵王将矣。”

²楚歌尽起：史记 项羽本纪：“项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：‘汉皆已得楚乎？是何楚人之多也！’”

³西邻责言：谓不吉之兆。左传僖公十五年：“初，晋献公筮嫁伯姬于秦，遇归妹之睽。史苏占之曰：‘不吉。其繇曰：士刲羊，亦无也。女承筐，亦无贶也。西邻责言，不可偿也。’”杜预集解：“将嫁女于西，而遇不吉之卦，故知有责让之言，不可报偿。”

⁴蚁封：见前打马赋笺注²⁷。

⁵南风不竞：谓南方音乐，音调微弱，喻势衰难胜。左传襄公十八年：“晋人闻有楚师，师旷曰：‘不害。吾骤歌北风，又歌南风。南风不竞，多死声。楚必无功。’”杜预集解：“歌者吹律以咏八风，南风音微，故曰不竞也。师旷唯歌南北风者，听晋 楚之强弱。”

⁶金埒：以金钱铺成界沟。晋书 食货志：“于是王君夫（恺）、武子（王济）、石崇等更相夸尚，舆服鼎俎之盛，连衡帝室，布金埒之泉，粉珊瑚之树。”世说新语 汰侈：“（王）济好马射，买地作埒，编钱匝地竟埒，时人号曰金沟。”注：“沟，一作埒。”





打马 之三


被打去全马，人愿再下。词曰：

亏于一篑¹，败此垂成。久伏盐车²，方登峻坂³，岂期一蹶，遂失长涂。恨群马之皆空⁴，忿前功之尽弃⁵。但素蒙剪拂⁶，不弃驽骀；愿守门阑，再从驱策。溯风骧首，已伤今日之障泥⁷；恋主衔恩，更待明年之春草⁸。

【笺注】

¹亏于一篑：书 旅獒：“为山九仞，功亏一篑。”

²盐车：见打马赋笺注³⁰。

³峻坂：见打马赋笺注²⁸。

⁴群马皆空：唐 韩愈送温处士序：“伯乐一过冀北之野，而马群遂空。”

⁵前功尽弃：史记 周本纪：“今又将兵出塞，过两周，倍（背）韩攻梁，一举不得，前功尽弃。”

⁶剪拂：原指剪鸟羽之恶者，拂而理之，意犹照拂。文选刘孝标广绝交论：“至于顾盼增其倍价，剪拂使其长鸣。”李善注：“战国策汙明说春申君曰：‘夫骥服盐车上太行，中坂迁延，负辕不能上。伯乐遭之，下车攀而哭之。骥于是仰而鸣者何也？彼见伯乐之知己。今仆居鄙俗之日久矣，君独无湔祓仆也。’湔祓，剪拂，音义同也。”

⁷障泥：见打马赋笺注¹⁹。

⁸恋主二句：三国 曹植上责躬诗表：“踊跃之怀，瞻望反侧，不胜犬马恋主之情。”此处化用结草报恩故事。左传宣公十五年：“初，魏武子有嬖妾，无子。武子疾、命颗曰：‘必嫁是。’疾病，则曰：‘必以为殉。’及卒，颗嫁之，曰：‘疾病则乱，吾从其治也。’及辅氏之役，颗见老人结草以亢杜回，杜回踬而颠，故获之。夜梦之曰：‘余，而所嫁妇人之父也。尔用先人之治命，余是以报。’”





倒行


凡遇打马，过叠马，遇入窝，许倒行¹。词曰：

唯敌是求，唯险是据。后骑欲来，前马反顾。既将有为，退亦何害。语不云乎：日暮途远，故倒行而逆施之也²。

【笺注】

¹凡遇四句：见马戏图谱。

²日暮二句：史记 伍子胥传：“吾日暮途远，吾故倒行而逆施之。”索隐：“颠倒疾行，逆理施事。”汉书 主父偃传：“吾日暮，故倒行逆施之。”注：“倒行逆施，谓不遵常理。”





入夹


凡遇飞龙院，下三路，散采不许行。遇诸夹采，方许行¹。词曰：

昔晋襄公以二陵而胜者²，李亚子以夹寨而兴者³，祸福倚伏⁴，其何可知？汝其勉之，当取大捷。

【笺注】

¹凡遇五句：又见马戏图谱。

²昔晋襄公句：左传僖公三十二年：冬，晋文公卒，秦穆公兴兵伐晋。晋襄公御之。秦大夫蹇叔谏穆公，不听。“蹇叔哭之，曰：‘孟子，吾见师之出而不见其入也。’（穆）公使谓之曰：‘尔何知？中寿，尔墓之木拱矣。’蹇叔之子与师，哭而送之，曰：‘晋人御师必于殽。殽有二陵焉：其南陵，夏后皋之墓也；其北陵，文王之所辟风雨也。必死是间，余收尔骨焉。’秦师遂东。”终为晋襄公所败。

³李亚子：后唐 庄宗 李存勗小名。新五代史 唐本纪第五：“天祐五年正月，即王位于太原……梁夹城兵闻晋有大丧，德威军且去，因颇懈。王（李存勗）谓诸将曰：‘梁人幸我大丧，谓我少而新立，无能为也。宜乘其怠击之。’乃出兵趋上党，行至三垂岗，叹曰：‘此先王置酒处也！’会天大雾昼暝，兵行雾中，攻其夹城，破之。梁军大败，凯旋告庙。”

⁴祸福倚伏：老子五十八章：“祸兮福之所倚，福兮祸之所伏，孰知其极？”





落堑


凡尚乘局，下一路谓之堑，不行不打，虽后有马到亦同。落堑谓之同处患难，直待自掷诸浑花赏采、真本采、傍本采；别人掷自家真本采、傍本采，上次掷罚采，下次掷真傍撞方，许依元初下马之数飞出。飞尽为倒盆，每飞一匹，赏一帖¹。词曰：

凛凛临危，正欲腾骧而去；骎骎遇伏²，忽惊阱堑之投。项羽之骓，方悲不逝³；玄德之骥，已出如飞⁴。既胜以奇，当旌其异。请同凡例，亦倒金盆。

【笺注】

¹赏一帖：说郛本卷一〇一下打马图：“凡谓之赏帖者，临时商量用钱为一帖……各打马得一马赏一帖，被打人供落堑，飞出马一匹，赏一帖。”又云：“别人掷自家真傍本采，上次掷罚采，皆赏一帖。”

²骎骎：马疾行貌。诗 小雅 四牡：“驾彼四骆，载骤骎骎。”

³项羽之骓二句：史记 项羽本纪：“项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：‘力拔山兮气盖世，时不利兮骓不逝。骓不逝兮可奈何，虞兮虞兮奈若何！’”

⁴玄德之骥二句：刘备字玄德，屯樊城时，刘表遣人追捕，“所乘马名的卢。骑的卢走，堕襄阳城西檀溪水中，溺不得出。备急曰：‘的卢，今日厄矣，可努力！’的卢乃一踊三丈，遂得过。”见三国志蜀先主传裴松之注引世语。





倒盆


凡十马先到函谷关，倒半盆；打去人全马，倒半盆。全马先到尚乘局为细满倒倍盆，遇尚乘局为粗满倒一盆。落堑马飞尽，同粗满倒一盆。词曰：

瑶池宴罢，骐骥皆归¹；大宛凯旋，龙媒并入²。已穷长路，安用挥鞭。未赐弊帷³，尤宜报主。骥虽伏枥，万里之志常存⁴；国正求贤，千金之骨不弃⁵。定收老马，欲取奇驹。既以解骖，请拜三年之赐⁶；如图再战，愿成他日之功。

【校记】

〔解骖〕底本误作“解请”，从黄本改。案：此篇之下，尚有赏帖、赏掷两则，皆讲技法，而无命词，故不录。

【笺注】

¹瑶池二句：穆天子传卷三：“乙丑，天子觞西王母于瑶池之上，西王母为天子谣。”又穆天子谣曰：“予归东土，和治诸夏。”参见打马赋笺注⁹。

²大宛二句：汉书 武帝本纪太初四年春：“贰师将军广利斩大宛王首，获汗血马来。作西极天马之歌。”注引应劭曰：“大宛旧有天马种，蹋石汗血。汗从前肩膊出，如血，号一日千里。”又汉书 礼乐志 天马歌：“天马徕，龙之媒。”

³弊帷：礼记 檀弓下：“仲尼之畜狗死，使子贡埋之，曰：‘吾闻之也，敝帷不弃，为埋马也；敝盖不弃，为埋狗也。’”

⁴骥虽伏枥二句：见打马赋笺注⁶⁹。

⁵国正求贤二句：战国策燕一：“燕昭王收破燕即位，卑身厚币，以招贤者，欲将以报仇。故往见郭隗……郭隗先生曰：‘臣闻古之君人，有以千金求千里马者，三年不能得。涓人言于君曰：请求之。君遣之。三月得千里马，马已死，买其首五百金，反以报君。君大怒曰：所求者生马，安事死马而捐五百金？涓人对曰：死马且买之五百金，况生马乎？天下必以王能市马，马今至矣。于是不能期年，千里马至者三。今王诚欲致士，先从隗始。’”

⁶解骖二句：晏子春秋卷五内篇 杂上：“晏子之晋，至中牟，睹弊冠反裘、负刍息于涂侧者……对曰：‘我越石父者也。’晏子曰：‘何为至此？’曰：‘吾为人臣仆……’晏子曰：‘为仆几何？’对曰：‘三年矣。’晏子曰：‘可得赎乎？’对曰：‘可。’遂解左骖以赠之。因载而与之俱归。”





汉巴官铁量铭跋尾注

汉巴官铁量铭跋尾注¹





此盆色类丹砂。鲁直石刻云²：“其一曰秦刀，巴官三百五十戊，永平七年第二十七酉³。”余绍兴庚午岁亲见之。今在巫山县治⁴。韩晖仲云。

【校记】

此据乾隆壬午（一七六二）刻雅雨堂本金石录卷十四录入，并参阅上海书画出版社 金文明金石录校证及王仲闻李清照集校注。

〔铁量铭〕校证云：“隶续作铁盆铭。洪适云：首行惟有一字，如‘乙’而反，最后一字如‘西’而有连笔。鲁直以为前‘刀’而后‘酉’，亦谓之秦篆，又以‘斤’为‘戊’，皆误也。”

〔三百五十戊〕卢文弨案：“鲁直误以‘斤’为‘戊’。赵氏作‘三百五斤’，疑脱一‘十’字。”此据卢案补。

〔韩晖仲云〕王仲闻李清照集校注卷三“晖”下注：“四部丛刊本金石录过录顾千里校语云：‘晖旁注：注。’”

【笺注】

¹宋 张端义贵耳集卷上：“易安居士 李氏，赵明诚之妻，金石录亦笔削其间。”清 王士禛池北偶谈卷十四亦云：“赵明诚与其妇李易安撰金石录，其书最传。”然王本卷三按云：“赵明诚死于建炎三年（公元一一二九年），而此注则叙及绍兴二十年（公元一一五〇年）事，近人颇以为此注乃清照所作。唯清照未尝至蜀，无由亲见是器。明 曹学佺蜀中广记卷六十八引作韩晖仲跋。如为韩晖仲跋语，则颇似后人所附。‘余绍兴庚午岁亲见之’，极似绍兴以后之语，或非李清照所加注。”此说值得参考。均案：此跋尾所署“绍兴庚午岁”，乃绍兴二十年（一一五〇），时明诚已故而易安尚在。在此前后，易安曾访米友仁求为米芾灵峰行记、寿时宰词题跋，见宝晋斋法书赞卷十九、二十。可见易安犹好古如初，当有可能作此跋尾。巴官，巴地（今属重庆市东部）长官。铁量铭，铁制量器内所刻之铭文。

²鲁直：黄庭坚（一〇四五—一一〇五），字鲁直，号山谷，晚号涪翁。分宁（今江西修水）人。英宗 治平四年进士，授叶县尉。神宗 熙宁五年，为北京国子监教授。元丰三年知太和县；八年，哲宗立，召为秘书郎。元祐元年为实录检讨官，后迁著作郎，加集贤校理，与秦观、张耒、晁补之同列苏轼之门，称“四学士”。六年，擢起居舍人。被劾窜改神宗实录，贬涪州别驾，移戎州。徽宗 崇宁二年，编管宜州。有豫章黄先生集、山谷琴趣外编。其石刻文字见汇评陆游入蜀记引。

³永平：汉明帝年号。赵明诚金石录卷十四巴官铁量铭：“右巴官铁量铭云：‘巴官，永平七年，三百五斤，弟二十七。’前代以‘永平’纪年者凡五：汉明帝、晋惠帝、后魏 宣武、李密、后蜀 王建。惟明帝至十八年，其他皆无及七年者，以此知为明帝时物也。此铭王无竞见遗。”

⁴巫山县：今属重庆市。

【汇评】

宋陆游入蜀记卷六乾道六年十月：二十四日早，抵巫峡县……县廨有故铁盆，底锐似半甕，状极坚厚。铭在其中。盖汉 永平间物也。缺处铁色光黑如佳漆，字画纯质，可爱玩。有石刻鲁直作盆记，大略言：“建中靖国元年，予弟叔向 嗣直自涪陵尉摄县事。予起戎州，来寓县廨。此盆旧以种莲。余洗濯，乃见字”云。





贺人孪生启





无午未二时之分¹，有伯仲两喈之佀²。既系臂而系足³，实难弟而难兄⁴。玉刻双璋⁵，锦挑对褓⁶。

【校记】

此启录自元 伊士珍琅嬛记卷上引文粹拾遗。又见古今词统卷三、崇祯历城县志卷十六、宋稗类钞卷二十一、宋诗纪事卷八十七、词林纪事卷十九、癸巳类稿卷十五。清 沈瑾辑漱玉词附诗文亦收之，题中无“人”字。

王仲闻李清照集校注：“按：琅嬛记署元 伊士珍撰，实为明人所伪造，全不可据。明人藏书目录已有将其编入伪书类内者。琅嬛记所引各书，多从无著录，亦无传本。所引诚斋杂记一种，虽刊入津逮秘书，亦伪书也。文粹拾遗更不知为何书。宋只有宋文粹，见宋秘书省续四库书目，亦即宋史 艺文志之圣宋文粹，不闻有文粹拾遗。俞正燮易安居士事辑引作宋文粹拾遗，更为无稽。此启是否清照所作，尚无法断定。”

又按：“诗词杂俎本漱玉词云：‘漱玉集不载，此启见文粹拾遗。’按：文粹拾遗世无其书，毛晋亦未必曾见漱玉集，所云殆亦本琅嬛记。又按：沈雄古今词话 词品卷下误引‘玉刻双璋，锦挑对褓’二句，以为李易安词。”据王说，此启应存疑。

〔两喈之佀〕喈，原作“楷”。太平御览引风俗通作“喈”，是，据改。

【笺注】

¹午未二时之分：琅嬛记原注：“任文二子孪生，德卿生于午，道卿生于未。”

²伯仲两喈：琅嬛记原注：“张伯楷、仲楷兄弟，形状无二。”案：太平御览卷三九六人事部三七相似引风俗通云：“陈国 张伯喈，弟仲喈妇炊于灶下，至井上，谓喈曰：‘我今日妆好不？’伯喈曰：‘我伯喈也。’妇大惭愧。其夕时，伯喈到更衣，妇复逐，牵其背曰：‘今旦大误，谓伯喈为卿。’答曰：‘我故伯喈也。’盖亲密无过夫妇，然尚如此，况于初未相见而责先识之乎？”

³系臂系足：琅嬛记原注：“白汲兄弟，母不能辨，以五彩绳一系于臂，一系于足。”

⁴难弟难兄：世说新语 德行：“陈元方子长文有英才，与季方子孝先，各论其父功德，争之不能决，咨于太丘（陈寔）。太丘曰：‘元方难为兄，季方难为弟。’”宋 许月卿先天集 赠黄藻诗：“难兄难弟夸京邑，莫负当年梦惠连。”王仲闻李清照集校注云：“此言弟兄二人，功德相同，不能上下也。清照此句尚有难以决定孰为兄、孰是弟之意。”并引西京杂记卷三云：“霍将军妻一产二子，疑所为兄弟。或曰：‘前生为兄，后生者为弟……’或曰：‘居上者宜为兄，居下宜为弟。居下者前生，今宜以前生为弟。’”清照实用此孪生事也。

⁵双璋：一双宝玉。诗 小雅 斯干：“乃生男子，载寝之床，载衣之裳，载弄之璋。”朱熹集注：“半圭曰璋……弄之以璋，尚其德也。”后世遂以生男曰弄璋。

⁶对褓：一对襁褓。襁褓为背负婴儿所用之布兜或小被。一作“繦緥”。





琴铭





□山之桐，斫其形兮¹。冰雪之丝²，宣其声兮。□□□□，和性情兮³。广寒之秋，万古流兮⁴。

【校记】

此铭据龚一藏琴与传琴一文录入，文载文汇报一九九二年四月三十日第五版笔会，曰：“本人所藏的‘蕤宾铁’、‘正吟’等古琴，都是名贵而难得的珍品……南京著名花鸟画家张正吟先生是我学琴的第一位启蒙老师，家藏四张古琴……传给我的一张无名琴，先生在赠送时及后来发表的文章中，都曾提及‘相传是李清照的遗物’。琴背原刻有两行阴文鎏金隶书楚辞体诗句（略），文字镌刻十分俊美。因本无琴名，后征得张正吟先生同意，刻琴名为‘正吟’。”龚一为上海民族乐团高级琴师，后又有正吟琴的鉴赏一文，载上海今虞琴社编、上海音乐学院音乐研究所协编之今虞琴刊续，谓“正吟琴，伏羲式，肩弯处的弧度流畅圆润……龙池的两侧似乎有着依稀隐约的单笔的字迹……依稀的字迹挑去了表面的漆层后，原底字迹中的金粉小篆就清晰的显露出来了。龙池右侧为‘□□之桐……万古流兮。’”文汇报脱一‘流’字。上海书店出版社刊行之收藏历史解放日报文博文萃，载有张曙、楼灿文古琴和琴人的故事，直认琴铭为李清照所作，并引凤凰台上忆吹箫云：“垂帘未卷，倚楼无语理瑶琴”以证之。案：此乃清照浣溪沙（小院闲窗春色深）中二句，前句应作“重帘未卷影沉沉”。考清照 建炎二年（一一二八）自青州抵江宁（今江苏南京），三年三月，具舟上芜湖；七月末，以明诚病，还建康；闰八月，携古器投进外廷，遂离建康，时金兵南下，行色匆匆，恐有古琴遗留建康，遂传至今。此铭或琴上固有，或为清照自撰，姑存疑。

【笺注】

¹□山二句：琴乃桐制。汉书 蔡邕传：“吴人有烧桐以爨者，邕闻火烈之声，知其良木，因请而裁为琴，果有美音，而其尾犹焦。故时人名曰焦尾琴。”又太平御览卷五十九乐部一七琴下引国史补：“李汧公 勉雅好琴，常斫桐，又取漆筒为之，多至数百张。”□山，疑为衡山。汉 马融琴赋：“唯梧桐之所生，在衡山之峻坂。”

²冰雪之丝：洁白晶莹之丝，此指琴弦。

³和性情兮：汉 季尤琴铭：“琴之在音，荡涤邪心。虽有正性，其感亦深。存邪却郑，浮侈是禁。条畅和正，乐而不淫。”

⁴广寒二句：宋 王灼碧鸡漫志卷三：“异人录云：‘开元六年，上皇与申天师中秋夜同游月中，见一大宫府，榜曰广寒清虚之府，兵卫守门不得入。天师引上皇跃超烟雾中，下视玉城，仙人、道士乘云驾鹤，往来其间，素娥十余人，舞笑于广庭大树下。乐音嘈杂清丽。上皇归，编律成音，制霓裳羽衣曲。’……要皆荒诞，无可稽据。”



附录

附录一 李清照年谱


传略


李清照，自署易安室，又号易安居士，济南 章丘 明水人。

案：父格非 元丰八年（一〇八五）九月十三日作廉先生序（见济南金石志卷三章丘石），自署“绣江 李格非”。绣江，在今山东省 章丘县境内，今称明水镇。宋史 李格非传云济南人，盖指府治而言。旧传清照 历城人，居历城 柳絮泉上，实误。

父格非，字文叔，熙宁九年进士，官至礼部员外郎。

案：生平详见宋史卷四四四文苑传。又宋 毕仲游西台集卷六策问 文体原注：“熙宁中，兖州类试（乡试），中选者解头晁补之、晁端礼、晁端智、晁损之、李昭玘、李格非、李军。”今人孔凡礼古典文学论集 晁补之的家世和早期事迹云：“兖州类试为熙宁五年事”，“疑格非之祖籍或在兖州及其所属”。又云：“格非登熙宁九年进士第，见太平治迹统类卷二十八。”

格非以文章受知于苏轼，与廖正一 明略、李禧 膺仲、董荣（耘）武子号“后四学士”。

案：见宋史本传及宋 韩淲涧泉日记卷上。

格非著作甚多，传世仅洛阳名园记一卷。

案：见宋史 艺文志。

母王氏，亦善文。

宋史 李格非传：“妻王氏，拱辰孙女，亦善文。”

案：此乃格非续弦，非清照生母，详后元祐六年谱。清照生母，乃王珪之长女。宋 庄绰鸡肋编卷中：“岐国公 王珪在元丰中为丞相，父准、祖贽、曾祖景图，皆登进士第……又汉国公 准子四房，孙婿九人：余中、马玿、李格非、闾丘吁、郑居中、许光疑、张焘、高旦、邓洵仁皆登科。邓、郑、许三人相代为翰林学士。曾孙婿秦桧、孟忠厚同时拜相开府，亦可谓华宗盛族矣。”又宋 杜大珪名臣碑传 琬琰之集上卷八李清臣撰王文恭公珪神道碑云：“元丰八年四月，丞相王公 珪感疾……五月己酉薨于位……九月辛酉襄事。有诏尚书右丞李清臣其为太师珪铭……子，仲修，以学登进士第，今为秘书省著作郎；仲端，承事郎、藉田令；仲薿，承奉郎；仲琓、仲煜，承事郎。女，长适郓州教授李格非，早卒；次适前权太常博士闾丘吁；次许嫁前进士郑居中，并封蓬莱县君……夫人郑氏，奉国军节度使戬之女。”可证清照外祖父为王珪。珪，成都 华阳人。官至尚书左仆射兼门下侍郎，曾议建储，因无所建明，人称“三旨相公”。宋史有传。外祖母郑氏，追封越国夫人，后赐冲净大师。仲端一作“仲山”，仲琓一作“仲”或“仲”，详后建炎三年十一月谱。据此，清照生于元丰七年，前数年格非即娶王珪长女，至元丰八年已早卒，其早卒之时应在清照出生之后，王珪逝世之前，可见清照生未久即失恃，而鞠于后母，即王拱辰孙女也。

弟迒，高宗初，任敕局删定官。

清照金石录后序（以下简称后序）：“有弟迒，任敕局删定官。”又宋会要辑稿 刑法一，谓绍兴元年五月二十八日，宣义郎李迒转一官。迒盖继母王拱辰孙女所出。

夫赵明诚，密州 诸城人，赵挺之子。

案：赵挺之，字正夫，崇宁时官至尚书右仆射。谥清宪。宋史卷三五一有传。挺之有三子：存诚、思诚、明诚，晁公休傅察行状称其“皆有贤德”。朱熹朱子语类卷一三〇云：“赵有三子，曰存诚、曰思诚、曰明诚。明诚，李易安之夫也，金石录煞做得好。”明诚，字德父（一作“德甫”、“德夫”），历仕鸿胪少卿、知莱、淄、江宁，又知湖州，未到任。

清照少有诗名，文章落纸，人争传之，深受晁补之称许。

王灼碧鸡漫志卷二：“自少年即有诗名，才力华赡，逼近前辈。若本朝妇人，当推文采第一。”赵彦卫云麓漫钞卷十四：“有才思，文章落纸，人争传之。”朱弁风月堂诗话卷上：“善属文，于诗尤工，晁无咎多对士大夫称之。”

尤工于词，人称婉约之宗；论词亦多创见。

朱翌萍洲可谈卷中：“词尤婉丽，往往出人意表。”碧鸡漫志卷二：“作长短句，能曲折尽人意，轻巧尖新，姿态百出。”王士禛花草蒙拾：“仆谓婉约以易安为宗，豪放惟幼安称首，皆吾济南人，难乎为继矣。”胡仔苕溪渔隐丛话后集卷三十三载有易安词论，谓词“别是一家”，应与诗严分疆界；并对北宋词人，多有品骘。

明诚撰金石录，清照亦笔削其间，并于绍兴间表上之。

案：见张端义贵耳集及洪适金石录跋。

工书画，精博弈。

宋濂题李易安所书琵琶行后：“李易安图而书之。”张丑清河书画舫申集：“易安词稿一纸，乃清閟阁故物也，笔势清真可爱。”清照有打马赋、打马图经序，称“予性喜博，凡所谓博者皆耽之”。

作品甚富，惜已久佚。

案：见于宋人著录者：李易安文集十二卷，见晁公武郡斋读书志卷四下；漱玉集一卷、别本五卷，见陈振孙直斋书录解题卷二十一；漱玉集三卷，见黄昇唐宋诸贤绝妙词选卷十。宋史 艺文志载易安居士文集七卷、易安词六卷。诸本早佚。清 王鹏运四印斋所刻词本、近人赵万里校辑宋金元词本，皆辑有漱玉词。今人王仲闻李清照集校注，辑有诗、词、文，较全备。





年谱


宋神宗 元丰七年甲子（一〇八四） 清照生


案：父格非时为郓州（今山东 东平县）教授，见于中航李清照年谱（以下简称于谱）。是岁王珪、蔡确为左、右仆射。珪为清照外祖父，详后元祐六年谱。

冬十二月戊辰，司马光上资治通鉴。

是岁，王安石六十三岁，晏幾道五十四岁，苏轼四十七岁，苏辙四十五岁，黄庭坚三十九岁，秦观三十五岁，贺铸三十三岁，晁补之与陈师道皆三十一岁，张耒三十岁，周邦彦二十八岁。





元丰八年乙丑（一〇八五） 二岁


父格非官郓州教授。李清臣王文恭公珪神道碑

案：九月十三日，格非为章丘 明水已故里人廉复作廉先生序，宣和五年（一一二三），始由廉先生之孙宗师等刻石。碑末题：“元丰八年九月十三日，绣江 李格非 文叔序。”并有李迥跋，中有“先伯父、先考、先叔”之语。末云：“先考评其为人，先叔作序。”可见清照有伯叔二人，而父最幼。李迥乃清照堂兄，与弟迒名字同一偏傍。

春三月戊戌，神宗崩。太子煦即位，是为哲宗。太皇太后高氏垂帘听政。

宋史 哲宗纪：“（元丰）八年二月，神宗寝疾，宰相王珪乞早建储，为宗庙社稷计，又奏请皇太后权同听政，神宗首肯。三月甲午朔，皇太后垂帘于福宁殿……珪等称贺。”

夏五月庚戌，王珪卒，王珪神道碑作“己酉”蔡确拜左相。

是岁，明诚父赵挺之为德州通判。宋史本传五月戊申，黄庭坚在平原 挺之官舍，观古书帖甚富。豫章黄先生集卷二十五题乐府木兰诗后

秋七月乙卯，清照后外曾祖父王拱辰卒。安焘王拱辰墓志铭





宋哲 宗元祐元年丙寅（一〇八六） 三岁


父格非入补太学录。宋史本传

闰二月庚寅，以刘挚、苏辙等弹劾，蔡确罢相，出知陈州。司马光为左相，吕公著为门下侍郎，二人议改新法，史称“元祐更化”。

夏四月，王安石卒。

六月壬寅，中书侍郎张璪举赵挺之充馆职；续资治通鉴长编卷三百八十，以下简称长编。中书舍人苏轼表示反对。

宋史 赵挺之传：“初，挺之在德州，希意行市易法。黄庭坚监德安镇，谓镇小民贫，岂堪诛求。苏轼曰：‘挺之聚敛小人，学行无取，岂堪此选。’”

秋九月，中书舍人苏轼除翰林学士，与崇政殿说书程颐戏笑相失，遂起洛蜀党争。

是月，司马光卒。

冬十一月二十九日，召试学士院，毕仲游、黄庭坚、晁补之、张耒，并擢馆职。

十二月庚寅，朝奉郎赵挺之为集贤校理。长编卷三百九十三

是岁，陈师道以苏轼、傅尧俞、孙觉荐其文行，起为徐州教授。

案：师道与赵挺之同娶郭槩女，为赵明诚姨父。后山居士文集卷十四与鲁直简云：“正夫有幼子明诚，颇好文义。每遇苏、黄文诗，虽半简数字，必录藏，以此失好于父，几如小邢矣。”小邢，指邢居实，不容于父恕，早死。





元祐二年丁卯（一〇八七） 四岁


格非官太学。张琰洛阳名园记跋

是岁，文彦博、吕公著为相，安焘知枢密院。

案：清照后外曾祖王拱辰卒于元丰八年七月，十二月葬于河南府 河南县（今伊川县）城关镇 窑底村，安焘为作墓志铭，文彦博为之篆盖，见文物出版社洛阳新获墓志。

夏四月，赵挺之由集贤校理、权判登闻鼓院，权发遣河东路提点刑狱；六月，除监察御史；十二月丙午，劾苏轼；云：“苏轼专务引纳轻薄虚诞有如市井俳优之人……前日十科，乃荐王巩。其举自代，乃荐黄庭坚。二人轻薄无行，少有其比。王巩虽已斥逐补外，庭坚罪恶尤大，尚列史局。按轼学术，本出战国策纵横揣摩之说，近日学士院策试廖正一馆职，乃以王莽、袁绍、董卓、曹操篡汉之事为问……使轼得志，将无所不为矣。”长编卷四〇七六月，苏轼、蔡肇、李之仪、苏辙、黄庭坚、李伯时、晁补之、张耒、秦观、米芾、王钦臣、刘泾等凡十有六人，会于汴京王诜之西园。李伯时绘有西园雅集图，米元章作记。苏诗总案卷二十八

八月，苏轼由翰林学士兼侍读学士。

宋史 李格非传：“入补太学录，再转博士，以文章受知于苏轼。”格非从苏轼游，似始于本年。

是时，格非屡访苏轼，且尝以新诗投赠。轼作书答之。

苏轼与文叔先辈二首：“某启。叠辱顾访，皆未及款语。辱教，且审尊候佳胜。新诗绝佳，足认标裁，但恐竹不如肉，如何？所示前议恐不移，十五日当与得之同往也。”

案：题下原注：“以下黄州。”疑误。轼谪居黄州，在元丰三年至七年，是时格非恐无缘相见。先辈，非谓前辈。唐 李肇国史补：“得第谓之前进士，互相推敬谓之先辈。”轼称格非为先辈，盖推敬之语也。轼又有与李先辈一首，似亦与文叔，中云“此石一经题目”，盖格非所为。附此待考。





元祐三年戊辰（一〇八八） 五岁


是岁，吕公著加司空、平章军国重事。吕大防、范纯仁、文彦博并相。

春正月乙丑，苏轼知贡举，参详黄庭坚等，点检试卷晁补之、廖正一等。长编卷四〇八

二月己卯，赵挺之言苏轼主文，若见引用王安石三经新义，决欲黜落，请通行考校，诏送贡院照会。同上

二月癸巳，诏殿试经义、诗赋人并试策一道，从赵挺之所请。续资治通鉴卷八十

冬十月己丑，苏轼详言为赵挺之所论本末，谓“臣以此知挺之之险毒，甚于李定、舒亶、何正臣”。长编卷四一五因而乞郡，不许。





元祐四年己巳（一〇八九） 六岁


文彦博、吕公著、吕大防、范纯仁为相。二月甲辰，吕公著卒。六月甲辰，范纯仁出知颍昌府。

格非官太学正，得屋于经衢之西，而名其室曰有竹。晁补之鸡肋集卷三十一有竹堂记

案：清照当随父居京师。

夏五月，赵挺之坐不论蔡确，出为徐州通判。

案：赵明诚侍亲徐州，得晋乐毅论石本及隋善化寺碑。见金石录卷二十、二十一。

是岁春三月，苏轼出知杭州，五月过南京，陈师道自徐来见。





元祐五年庚午（一〇九〇） 七岁


文彦博、吕大防为相。二月，文彦博致仕。

格非官太学正，清照随父居京师。

赵挺之移知楚州。明诚得唐楚州修城记碑。金石录卷七

五月，苏轼知杭州，浚西湖。

六月，秦观为秘书省校对黄本书籍。

七月，晁补之为著作郎。





元祐六年辛未（一〇九一） 八岁


吕大防、刘挚为相。苏辙为尚书右丞。

格非官太学博士，俄转校对秘书省黄本书籍，并续娶王拱辰孙女。

案：宋史本传仅称“妻王氏，拱辰孙女”，而“校对秘书省黄本书籍”一职失载。今查一九七六年三月出土于河南 伊川县 窑底村之王拱辰夫人和义郡夫人墓志铭：“孙女三人，长适奉议郎、校对秘书省黄本书籍李格非。”王拱辰凡两娶薛奎之女，原配原封宜芳县君，后封平乐郡夫人，卒于景祐三年（一〇三六）。继室为平乐之妹（亦欧阳修夫人之妹），自金乡县君凡十六封而至和义郡夫人。拱辰死，“夫人即护公丧，以其家还洛。洛中里第，旧有林园水竹之胜。夫人既终制，即道装燕服游处其中，淡然彷徉于尘垢之外……元祐八年二月十五日，以寝疾薨，享年七十有三”。（见洛阳新获墓志三三九页）其长孙女即清照之后母。后母幼承家教，故宋史李格非传称其“亦能文”。清照八岁起受其鞠育，故亦爱好文学，“自少年便有诗名”。

又案：格非之任校对秘书省黄本书籍，迄今无人论及。考宋史职官志四，黄本一职元祐五年置，绍圣初罢，亦为馆职。格非之任此职，当在本年十月哲宗“驾幸太学”之后。故毕仲游西台集卷十集李文叔学士书之一称“而值文叔入馆”。与格非同列苏门之秦观曾于元祐五年六月除秘书省校对黄本书籍，可作旁证。格非是时官太学博士，枫窗小牍引其哲宗驾幸太学君臣唱和诗序云：“以岁（元祐六年）十月庚午，驾自景灵宫移仗，谒孔子庙。”其续娶王拱辰孙女，又在转黄本之后。

是时苏轼有与格非简问疾。

苏轼与文叔先辈二首之二云：“某启：闻公数日不安，又恐甲嫂见骂，牵率冲冒之过。闻已渐安，不胜喜慰。得之亦安矣。大黄方录去，可常服也。惠示子鹅，感服厚意，惭悚不已。入夜草草，不宣。”

案：简中“甲嫂”，当指清照后母王拱辰孙女。

七月，秦观由秘书省校对黄本书籍迁为正字。

八月，苏轼自翰林学士承旨出知颍州，辟陈师道为教授。晁补之以秘阁校理通判扬州。





元祐七年壬申（一〇九二） 九岁


吕大防、苏颂为相，苏辙为门下侍郎。

格非官校对黄本书籍，清照随父居汴京。

春正月十四日，格非撰哲宗幸太学君臣唱和诗碑文成。枫窗小牍卷下

案：清 王士禛分甘余话：“近从枫窗小牍又得元祐六年七月，哲宗幸太学，宰执侍从吕大防、苏颂、韩忠彦、苏辙、冯京、王岩叟、范百禄、梁焘、刘奉世、范存礼、孔武仲、顾临等三十六人纪事唱和诗序一碑，雅洁是元祐作者风气。”秦观亦参与唱和，淮海集卷七有驾幸太学诗。曾肇南丰曾文昭公遗录谓是“元祐六年十月庚午”，苏轼东坡后集卷十五贺驾幸太学表二首，皆云“十月十五日，驾幸太学”，可证王说“七月”误。格非文末所署当为文成刻碑之日。

是岁，陈师道为颍州教授，寄诗与格非，题作寄李学士，任渊注：“格非。格非字文叔。”诗云：“眼看游旧半东都，五岁曾无一纸书……说与杜郎须著便，不应濠上始知鱼。”篇末任渊注：“劝其早归依佛祖也。”

正月，苏轼罢颍州，改知扬州，三月到任；七月召还，八月除侍读学士。十月，晁补之自扬州通判召为著作佐郎。





元祐八年癸酉（一〇九三） 十岁


吕大防、苏颂、范纯仁为相，范纯仁因谏官言其不论蔡确出知颍昌府。

春正月甲申，蔡确卒于新州贬所，见宋史本传格非有诗挽之。

刘克庄后村诗话续集卷三：“李格非，字文叔……元祐末为博士，绍圣始为礼部郎。有挽蔡相确诗云：‘邴吉勋劳犹未报，卫公精爽仅能归。’岂蔡尝汲引之乎？”

案：据诗意，当作于归葬之时。详后谱。

夏五月丁丑，赵挺之出为京东路转运副使。长编卷四八八

案：晁补之有送赵正夫京东漕诗，称其“清时忧国事，白首问民风”。

秋九月三日，太皇太后高氏崩，哲宗亲政。

六月，苏轼以翰林侍读二学士除知定州，十月到任，此后不复回京。





绍圣元年甲戌（一〇九四） 十一岁


吕大防为相，三月出知永兴军；四月，章惇入相。

春二月，李清臣首倡绍述，邓温伯和之，政局始变。

长编拾补卷九绍圣元年二月丁未案：“上即用李邦直（清臣）为中书侍郎、邓圣求（温伯）为尚书右丞，二人久在外，不得志，遂以元丰事激怒上意。”又引太平治迹统类，谓哲宗用杨畏之言，欲起用新党众臣，并以章惇为相。

三月乙酉，李清臣发策试进士，意欲恢复新法。于是执政吕大防、范纯仁、苏辙等皆罢。宋史李清臣传，参见秦瀛淮海先生年谱

案：越七年，格非对清臣多有赞誉。刘克庄后村诗话续集卷三云：“文叔祭淇水文云：‘惟先生自诗、书以来载籍，所记历代治乱，九流百氏，凡一过目，确不忘坠。其发为文章，则泛而汪洋，密而精致，翛然高爽，敛然沉毅，骤肆而隐，忽纷而治。绝驰者无遗影，适澹者有余味，如金玉之就雕章，湖海之失涯涘，云烟之变化，春物之秾丽。见之者不能定名，学之者不能仿佛。’笔势略与淇水相颉颃，□□□□□精深可讽味。”淇水，清臣故里，因以指称。宋史李清臣传谓“寻为曾布所陷，出知大名府而卒，年七十一”。据宋史宰辅表三，建中靖国元年十月乙未，李清臣出知大名府，则格非祭文，应作于此后之崇宁元年春间，见后谱。

格非得毕仲游第二书。

案：书中有“役法复下”、“京师为况如何”等语，末称“眷爱郎娘佳胜也”，当指清照及其弟迒。

格非通判广信军。

宋史本传：“绍圣立局，编元祐章奏，以为检讨，不就，戾执政意，通判广信军。”

案：本年五月癸丑，始编元祐章奏，见续资治通鉴卷八十三，实为整旧党材料。执政，指章惇。宋史李清臣传谓“觊为相……时召章惇未至，清臣心益觊之。已而惇入相，复与为异”。可见即使格非与清臣善，清臣亦不能佑之。

赵挺之复为国子司业。

是岁，苏轼自定州贬英州，改惠州。秦观贬处州。黄庭坚责授涪州别驾，黔州安置。陈师道谪监海陵酒税。张耒出知润州。

六月，晁补之出知齐州，未几谪监信州酒税。





绍圣二年乙亥（一〇九五） 十二岁


章惇独相。

格非召为校书郎，并撰洛阳名园记。

宋史本传：“通判广信军……召为校书郎……尝著洛阳名园记，谓洛阳之盛衰，天下治乱之候也。其后洛阳陷于金，人以为知言。”

案：洛阳名园记曾记王开府园，此即清照后外曾祖父王拱辰家花园。王拱辰夫人和义郡夫人薛氏墓志铭载：“夫人即护公丧，以其家还洛。洛中里第，旧有林园水竹之胜。夫人既终制，即道装燕服游处其中，淡然彷徉于尘垢之外。”

又案：名园记称“今潞公年九十，必时杖履游之”。潞公，即文彦博。生于景德三年（一〇〇六），至本年，正九十岁。

是岁，晁补之改知亳州。

鸡肋集卷五十五亳州谢到任表：“敕降通判南京，碍亲回避，九月三日准敕就差通判亳州，于当月二十五日到任。”

是岁，苏轼在惠州，曾致书秦、黄、张耒、范祖禹，以告近况。苏辙在筠州。秦观在处州。陈师道以元祐余党罢，换江州彭泽令，未赴。





绍圣三年丙子（一〇九六） 十三岁


章惇独相，二月复保甲冬教，推行新法。

格非为著作郎。

苏轼在惠州。苏辙在筠州。黄庭坚在黔州。秦观自处州削秩徙郴州。陈师道寓曹州丁母忧。

七月，蔡京为翰林学士承旨。





绍圣四年丁丑（一〇九七） 十四岁


章惇独相。

格非为礼部员外郎。

长编卷四九八元符元年五月辛亥诏注：“绍圣四年正月二十八日，‘李格非说龚原 绍圣间为范铿所胁，甚窘，再三言不若说了，恐后来转不便。原止称实无。格非言龚纯笃，稍有分毫，必被胁出。’”

案：可见李格非在党争中敢于保护良善。

春正月，李清臣罢中书侍郎。

赵明诚得陈师道书，告以得柳公权所书唐起居郎刘君碑及汉重修高祖庙碑。俱见金石录卷三十

案：陈师道为明诚姨父。王明清挥麈后录卷七：“元祐中，有郭槩者，东平人……善于择婿：赵清宪（挺之）、陈无己（师道）、高昌庸、谢良弼名位皆优，而谢独不甚显，其子乃任伯（克家），后为参知政事。无己集中首篇送外舅郭大夫诗是也。”

二月己未，追贬已故执政司马光、吕公著。至是，元祐党人窜逐无遗。

四月，苏轼自惠州贬儋州。晁补之责监处州酒税，中途遭母丧，护柩回金乡。

十月己酉，赵挺之由太常少卿权礼部侍郎。长编卷四九三

十一月癸亥，赵挺之为吏部侍郎。同上

是岁，黄庭坚在黔州，秦观移横州。

是岁，前宰相吕大防、文彦博卒。





元符元年戊寅（一〇九八） 十五岁


章惇独相。

春二月三日，李格非说郑雍曾言章惇好杀旧党人士。

长编卷四九八谓元符元年，“二月初三日，李格非说曾见郑雍言：惇相在位，诛戮斩伐之语不离口，每言斫十数大奸首级，使其子孙流离恶地，岂不可观。”

春三月，清照有春残诗。彤管遗编续集卷十七

案：礼内则：“男女未冠笄者，鸡初鸣，咸盥漱，栉，拂髦，总角。”陈澔注：“总角，总聚其发而结束之为角。”礼内则：“女子十年不出……十有五年而笄。”诗云“病里梳头恨发长”，当指及笄之后。王灼碧鸡漫志卷二称其“自少年便有诗名”，十五岁，正少年时，已能诗。姑系于此。

明诚得咸阳所获玉玺文。金石录卷十三

五月辛亥，赵挺之试中书舍人；九月己酉，又兼侍读。见长编卷四九八、五〇二

九月，诏郑侠上书讪谤，除名，贬英州。





元符二年己卯（一〇九九） 十六岁


章惇独相。

清照有点绛唇（蹴罢秋千）、鹧鸪天（暗淡轻黄体性柔）二词。

案：点绛唇见明 杨慎词林万选卷四。赵万里辑漱玉词列入“存疑之作”，谓“词意浅薄，不似他作，未知升庵何据”。王仲闻李清照集校注亦持此说。窃以为此词写少女“姿态百出”（王灼语），符合清照性格。今人王璠有专文点绛唇作者为李清照说，辨之甚详，足资参考。词当作于元符间，姑系于此。又鹧鸪天词，词意稚拙，当为少年时作。陈祖美中国诗苑英华本清照卷以为“结婚前后不久所作”。姑系于婚前。

是岁谢逸有送赵德甫侍亲淮东诗。溪堂集卷三

诗云：“茂陵少年白面郎，手携五弦望八荒。欹帆侧舵转天末，瞿塘 滟滪一苇航。向来识字问扬子，年未二十如老苍。林花蜚尽春事了，粲然一笑西山阳。幅巾相从竟日坐，虚堂扫地焚清香。人物已共远峰秀，谈辩更与熏风凉。黄梅雨洗天界净，驱车出门指太行。朝侯暮烹不足道，人生离合安得常。丈夫许与重气义，儿女惜别徒惨伤。观君潇洒负奇气，恐是天厩真乘黄。愿言待价无速售，世间驵侩皆王良。”

案：谢逸，字无逸。号溪堂，临川（今江西 抚州）人，卒于宋徽宗政和三年（一一一三），寿五十，见宋词大辞典。作此诗时约三十六岁。赵明诚姨兄谢克家有子伋，在其四六谈麈中载易安祭赵湖州文。谢逸盖其族人，故作诗送明诚。题中“淮东”，系淮南东路之简称，治所在扬州。诗称明诚“年未二十如老苍”，又云“幅巾相从竟日坐”，可证在十九岁左右，即元符二年（一〇九九）。详审诗意，是时明诚当系侍亲远游，由三峡（瞿塘、滟滪）乘流而下，抵扬州，再欲经山阳（今淮安）而至太行。诗作于黄梅时节将离扬州赴淮安之际。

七月乙巳，赵挺之代蹇序辰，详定编修国信条例。长编卷五一二

闰九月六日，赵挺之使辽。宋会要辑稿第九十册国信使下及老学庵笔记卷七

春，黄庭坚离黔州赴戎州。苏轼在儋州。苏辙由雷州徙循州。

九月，晁补之服阕，贬监信州酒税。





元符三年庚辰（一一〇〇） 十七岁


正月己卯，哲宗崩，皇弟赵佶嗣位，是为徽宗。钦圣皇太后向氏垂帘听政。大赦。

是岁，章惇、韩忠彦、曾布为相。赵挺之为礼部侍郎，李清臣为门下侍郎。九月，章惇罢相，出知越州。

夏四月，叙复元祐臣僚。

清照有浣溪沙（莫许杯深琥珀浓）、渔家傲（雪里已知春信至）二词。

案：前一首见乐府雅词卷下。陈祖美中国诗苑英华本李清照卷谓“此首亦当是未婚少女所作闺情词”，并引吴熊和语以证之。姑系于本年。后一首见梅苑卷九，陈祖美亦以为“作于词人出嫁前夕”。词系咏蜡梅，为京洛间常有之物，见山谷内集卷五戏咏腊梅二首任渊注。

清照有浯溪中兴颂诗和张文潜。

黄盛璋赵明诚李清照夫妇年谱：“清照和张文潜‘浯溪中兴颂’诗二首，在是岁前后。”案：原作非张文潜而为秦观，见本诗校记。夏六月，格非在樊口棹小舟送张耒。

邵祖寿张文潜年谱元符三年：“六月望日，黄州罢官，率儿秬与潘仲达同游匡山，过樊口，李文叔棹小舸相送。”注：“文叔，易安之父，元祐馆职。”

案：此谱当本之于张耒集卷十二自庐山回过富池隔江遥祷甘公祠求便风至黄沥酒而风转诗附注：“元符庚辰，某同男秬率潘仲达同游匡山。六月望日，齐安罢官，步登客舟，过樊口，李文叔棹一舸相送，遂下巴河，上灵岩寺……寺有法堂，颇华敞，因与潘、李赋诗其中。”格非何以至此，于史无征。王仲闻李清照事迹作品杂考附记云此李文叔殆李文举之讹，谓“文举曾自武昌至齐安过张耒”。见文史一九六三年第二辑。可备一说。张耒集有予官竟陵时李文举以事至郡同游西禅刹陆子泉烹茶酌酒甚欢也今岁移官齐安文举自武昌过我与之饮酒念西禅旧事相与慨然诗，中云：“李生年少能思我，朅来两桨归潮送。”与“棹一舸相送”意相似，故文叔似为文举之误，附此待考。

二月，苏轼以登极恩移廉州，途中经海康会秦观，相与啸咏而别。张耒通判黄州。晁补之于七月遇赦北归，签书武宁军判官。黄庭坚起为宣德郎监鄂州酒税。苏辙还颍昌定居。七月，陈师道除棣州教授，十一月，除正字。八月十二日，秦观北还途中，卒于藤州光华亭，年五十三。





宋徽宗建中靖国元年辛巳（一一〇一） 十八岁


正月十二日，前宰相范纯仁卒。十三日，皇太后向氏崩。

三月，章惇贬为雷州司户参军。

韩忠彦、曾布并相。

案：清照上韩公枢密胡尚书诗序称“父祖皆出韩公门下”，可见其父格非尝游忠彦之门。

清照在汴京适赵明诚。

金石录后序：“余建中辛巳，始归赵氏。时先君作礼部员外郎，丞相（赵挺之）作吏部侍郎。侯（明诚）年二十一，在太学作学生。”

案：是岁八月前，晁补之任礼部郎中，与格非同官，有礼部移竹次韵李员外文叔诗，注：“文叔有志史事。”

清照新婚燕尔，有减字木兰花词。

词云：“卖花担上，买得一枝春欲放。”写新婚簪花，充满喜悦之情。赵万里辑漱玉词以“词意浅显，亦不似他作”，而否定之。然王仲闻云：“按以词意判断真伪，恐不甚妥，兹仍作清照词，不列入存疑词内。”甚是。

又有浣溪沙词。

案：此词见汲古阁未刻词本漱玉词，上接“髻子伤春慵更疏”一首。起云“绣面芙蓉一笑开，斜飞宝鸭衬香腮”，亦写新婚之乐。

婚后，夫妇志同道合，共赏文物。

后序：“赵 李族寒，素贫俭，（明诚）每朔望谒告出，质衣取半千钱，步入相国寺，市碑文、果实归，相对展玩咀嚼，自谓葛天氏之民。”

是岁，黄庭坚改知舒州，又乞知太平州，留荆南待命，有荆江亭即事诗怀念陈师道与秦观。苏辙居颍昌。

七月二十八日，苏轼卒于常州，年六十六。冬十二月二十九日，陈师道卒于秘书省，年四十九。

朱子语类卷一三〇：“陈无己、赵挺之、邢和叔，皆郭大夫（槩）婿。陈为馆职，当祀郊丘，非重裘不能御寒气。无己只有其一，其内子为于挺之家假以衣之。无己诘所从来，内子以实告。无己曰：‘汝岂不知我不著渠家衣邪？’却之，既而，遂以冻病而死。”

是岁，晁补之应召还朝，任吏部员外郎、礼部郎中，兼国史编修、实录检讨官。





崇宁元年壬午（一一〇二） 十九岁


韩忠彦、曾布为相。七月乙酉，蔡京为右相。

春正月，京东提刑李格非率子侄至曲阜拜孔林。

据徐北文李清照原籍考（刊于齐鲁文史二〇〇四年第二期），现存于曲阜孔林思堂之东北墙上有石刻云：“提点刑狱历下 李格非，崇宁元年正月二十八日，率遹、迥、逅、迒、□恭拜林冢之下。”

案：李格非之任提刑，始见于此。

春，清照有如梦令（昨夜雨疏风骤），抒伤春情绪。

春，李清臣卒，格非为文祭之。绍圣元年案语

夏五月乙亥，籍记元祐党人。

长编拾补卷十九载，是日诏已故司马光、吕公著、文彦博、苏轼等皆降所赠官；苏辙、范纯礼、张耒、黄庭坚、晁补之，“凡五十余人，并令三省籍记，不得与在京差遣”。

五月庚辰，赵挺之自试吏部尚书兼侍读、修国史、编修国朝会要，迁中大夫，除尚书右丞。宋宰辅编年录卷十一

七月，格非罢京东提刑。

七月乙酉，籍记元祐党人十七人，格非名在第五。皇宋通鉴纪事本末卷一二一

九朝编年备要崇宁元年七月下：“诏知和州 曾肇罢，右丞陆佃、知海州 王觌、知常州 丰稷、知和州 王左、宫观李格非、知濮州 谢文瓘、永州安置邹浩八人，并依五月乙亥籍记。”可见格非罢提刑后曾提举宫观。

七月己丑，焚元祐法。宋史 徽宗纪

九月己亥，御书元祐、元符党人，刻石端礼门。

宋史 徽宗纪：“己亥，籍元祐及元符末宰相文彦博等、侍从苏轼等、余官秦观等……凡百有二十人，御书刻石端礼门。”据长编纪事本末卷一二一，格非名在余官第二十六。

清照上诗赵挺之救父。

张琰洛阳名园记序：“文叔在元祐官太学，建中靖国用邪党，窜为党人。女适赵相挺之子，亦能诗，上诗赵相救其父云：‘何况人间父子情！’识者哀之。”

未几，格非贬象郡。

刘克庄后村诗话续集卷三载文叔诗：“初至象郡五言云：‘裨海环□□，□□□□国。世人持两足，遽欲穷畛域。心知禹分土，未尽舜所陟。吾迁桂岭外，仰亦见斗极。升高临大路，邮传数南北。山川来时经，草树略已识。枝床归梦长，乡堠行历历。’又云：‘去日有近远，寒暑乃不同。手捉而喙饮，嗜欲南北通。是邦亦洙泗，人可牛与弓。良知尽虚市，妙质老耕农。彼时张曲江，此时余襄公。二子稍颖脱，一洗凡马空。斯文隔裔土，后生昧华风。闽中要常衮，剑外须文翁。’又云：‘秦扁不南游，医方略岚嶂。茅黄秋雨淫，与疟盖同状。呪师乌能神，适市半扶杖。吾欲养黄婆，母壮子亦王。妙药只眼前，乞汝保无恙。’又云：‘居近城南楼，步月时散策。小市早收灯，空山晚吹笛。儿呼翁可归，恐我意惨戚。从来坚道念，老去倦行役。天其卒相予，休以南荒谪。宴坐及此时，聊观鼻端白。’绝句云：‘步履江村雾雨寒，竹间门巷系黄团。犹嫌肮脏惊鱼鸟，父老相呼拥道看。’‘八尺方床织白藤，含风漪里睡懵腾。若无万里还家梦，便是三湘退院僧。’南迁后，四六比向来两制尤高简精妙。□□□□□曰：‘狄人杰何如？’曰：‘粗览经史，薄闲文笔。箴规切谏，□□□风。晚有钱癖，和峤之徒。’”格非诗文多佚，仅此可见谪居象郡（今广西 象州县）生活之一斑。

明诚得汉从事武梁碑。

金石录卷十四汉从事武梁碑：“碑在济之任城，余崇宁初尝得此碑。”

于谱：“按武梁碑，即著名的汉武氏石祠的一块碑石，该石祠称武梁祠，在今山东省 嘉祥县 武宅山村西北。”

是岁，晁补之权知河中府，四月差知湖州，五月被籍记为元祐党人，十月管勾太平观。张耒在颍州为苏轼举哀，有悖朝旨，贬为房州别驾，黄州安置。苏辙在颍昌，诏更不叙复。





崇宁二年癸未（一一〇三） 二十岁


是年，蔡京独相。

春，清照有怨王孙（帝里春晚）词。

案：是岁赵明诚出仕，喜寻访各地文物。后序云：“（婚）后二年，出仕宦，便有饭疏衣，穷遐方绝域，尽天下古文奇字之志。日就月将，渐益堆积。丞相居政府，亲旧或在馆阁，多有亡诗逸史，鲁壁汲冢未见之书，遂力传写，浸觉有味。”此时清照居京，不胜忆念，故词云“楼上远信谁传，恨绵绵”。

四月丁卯，诏毁司马光、吕公著等绘像。

四月乙亥，诏毁刊行唐鉴并三苏、秦、黄等文集。

案：黄庭坚在鄂州。三月辛卯，除名勒停，送宜州编管。黄与挺之素不相能，见宋 范公偁过庭录及王明清挥麈录卷四。

四月戊寅，赵挺之自中大夫、尚书左丞除中书侍郎。

明诚长兄存诚除馆职。

秋，清照有一剪梅词送明诚。

旧题元 伊世珍琅嬛记：“易安结褵未久，明诚即负笈出游。易安殊不忍别，觅锦帕书一剪梅词以送之。”

案：琅嬛记，人或以为伪书，所谓“负笈出游”，似不确，据前引后序，时明诚已“出仕宦”，常在外搜集“古文奇字”。词当作于本年秋。

九月辛丑，令天下监司长吏厅各立元祐奸党碑。

是岁，晁补之回金乡，自号归来子，买田筑室，并以陶渊明归去来辞词句题所居诸处。





崇宁三年甲申（一一〇四） 二十一岁


春正月辛巳，诏上书邪等人毋得至京师。

案：“上书邪等人”，指元祐党人碑所书诸人。

二月己酉，诏王珪、章惇别为一籍，如元祐党。

案：王珪乃格非前妻之父、清照之外祖父。

春，清照有玉楼春（红酥肯放琼瑶碎）词。

案：词之歇拍云“未必明朝风不起”，盖讽喻乃舅赵挺之，谓荣华不久也。

明诚官京师，搜集书画奇器，夫妇赏玩。

后序：“后或见古今名人书画，一代奇器，亦复脱衣市易。尝记崇宁间，有人持徐熙牡丹图，求钱二十万。当时虽贵家子弟，求二十万钱，岂易得邪？留信宿，计无所得而还之。夫妇相向怅惋者数日。”

五月庚辰，赵挺之与许将、蔡卞等各转三官。

六月壬寅朔，图熙宁、元丰功臣于显谟阁。

六月癸卯，以王安石配飨孔子庙。

六月戊午，诏重定元祐、元符党人及上书邪等者，合为一籍，刻石朝堂。

案：格非名列余官第二十六人。

六月壬戌，蔡京进所书党人姓名，诏颁之州县，令皆刻石。续通鉴卷八十九

案：元祐党籍碑，今存两处，一在广西 桂林 七星洞内龙隐岩，后有庆元四年饶祖尧跋，乃后世重刻；一在广西 融县，宋 嘉定四年沈𬀩刻。

九月乙亥，以赵挺之为门下侍郎。





崇宁四年乙酉（一一〇五） 二十二岁


蔡京为相。

春三月甲辰，以赵挺之为尚书右仆射兼中书侍郎。

清照再次向乃舅赵挺之上诗救父。

宋 晁公武郡斋读书志卷四下：“李氏，格非之女，先嫁赵明诚，有才藻名。其舅正夫相徽宗朝，李氏尝献诗曰：‘炙手可热心可寒。’”

案：此时格非罹党籍，当仍谪居象郡。姑系于此。

六月戊子，赵挺之罢尚书右仆射，蔡京独相。

长编纪事本末卷一三一引赵挺之行状：“公既屡陈京纷更法度之非，言其奸恶不一，雅不欲与京同政府，引疾乞去……居数月，恳请补外，除观文殿大学士、光禄大夫、中太乙宫使。”

赵挺之赐第汴京府司巷。

宋宰辅编年录卷十一引赵挺之行状：“四年六月，挺之乞罢相，诏既许之，诏曰：‘愿俟重来，以熙庶政。闻卿未有第，已令就赐。’”

案：于谱引夷坚志甲集卷十九晦日月光条云：“赵清宪赐第在京师府司巷，长女适史氏。”史氏，盖指史徽，字洵美，盐官人，崇宁五年进士，见宋史翼卷三十。时明诚夫妇可能与公婆同住。

十月乙丑，赵明诚除鸿胪少卿。

宋宰辅编年录卷十一：“十月乙丑朔，挺之既罢相，帝以挺之子存诚为卫尉卿，思诚为秘书少监，明诚为鸿胪少卿。挺之辞不敢当，乞收还成命，诏答不允。”

十月三十日，黄庭坚卒，年六十一。格非有诗挽之。

刘克庄后村诗话续集卷三：“李格非，字文叔，济南人。诗文四十五卷。文高雅条鬯有义味，在晁、秦之上。诗稍不逮……挽鲁直五言八句，首云：‘鲁直今已矣，平生作小诗。’下六句亦无褒词。”

案：黄卒于宜州，格非贬于象郡，皆属今广西，相距不远，闻讣当早。

又案：于谱云：“按庭坚为宋代 江西诗派领袖。格非尝讥江西诗派‘腐熟窃袭’。”并引元 刘壎隐居通议卷六以证之。

清照称许秦少游、黄鲁直知词。

清照词论云：“后晏叔原、贺方回、秦少游、黄鲁直出，始能知之……黄即尚故实，而多疵病，譬如良玉有瑕，价自减半矣。”

明诚喜苏 黄诗文。元祐元年谱

金石录卷十三秦沮楚文：“此文皆出于近世，而刻画完好，文词字札奇古可喜。元祐间张芸叟侍郎、黄鲁直学士，皆以今文训释之，然小有异同。今尽录二家所释于左方，俾览者详焉。”

是岁晁补之闲居金乡。





崇宁五年丙戌（一一〇六） 二十三岁


春正月戊戌，彗星出西方。乙巳，以星变诏求直言，毁元祐党人碑。丁未，太白昼见，赦天下，除党人一切之禁。宋史徽宗纪

正月庚戌，叙复元祐党人。

据续资治通鉴长编拾补卷二十六：诏曾任待制以上官苏轼追复宣义郎，叙复朝请郎黄庭坚、晁补之、李格非，“并令吏部与监庙差遣”。

二月丙寅，蔡京罢为开府仪同三司、中太一宫使。以观文殿大学士赵挺之为特进、尚书右仆射兼中书侍郎。

宋史徽宗纪

长编纪事本末卷一一一引赵挺之行状：“京既恶公留京师，伺察己所为，公亦惧京中伤，明年春数乞归青州私第，诏从之。既办装，将入辞矣，会彗星见西方……上震恐，避殿损膳，既深察京之奸罔，由是旬日之间，凡京之所为者，一切罢之……遣中使赍御笔手赐公曰：‘可于某日来。’公既对，上曰：‘蔡京所为，皆如卿言。’……既罢京，免相，遂拜公特进、尚书右仆射兼中书侍郎。”

二月十五日，赵明诚在鸿胪直舍跋欧阳修集古录跋尾。

孙承泽欧阳文忠公集古录跋尾墨迹：“此四跋尾，一为西岳华山庙碑，一为汉阳君庙碑，一为平原山居草木记，一为陆文学传，崇宁中在赵明诚德父家，后有其手题。”

案：今台北 故宫博物院藏欧阳修集古录跋尾四墨迹有明诚题跋四则，陈祖美研究员以启功先生所摄照片一帧见贻，其一上半阙，下半曰：“利害不能诱，此鬼谷之术所不能为者也，是圣贤之所难也。”其二曰：“右欧阳文忠公集古录跋尾四，崇宁五年仲春重装，十五日德父题记，时在鸿胪直舍。”见书前赵明诚手迹（一）。

二月二十六日，明诚长兄存诚为集贤殿修撰，提举醴泉观。

宋会要辑稿选举三十三谓“以其（父）挺之拜相有请故也”。

清照有庆清朝（禁幄低张）词。

案：词见汲古阁未刻词本漱玉词及花草粹编卷十。写京城郊游，表现一片承平气象，当作于崇宁间。

七夕，清照有行香子词。

案：此词载乐府雅词卷下，歇拍云：“甚霎儿晴，霎儿雨，霎儿风。”盖喻崇宁三年以来，政界风云变幻。

八月旦，米芾题赵明诚所藏欧阳修集古录跋尾。见书前赵明诚手迹（二），其右端有明诚壬寅题，详后谱。

米元章跋云：“芾多识前辈，唯不识公。临纸想其风采。丙戌八月旦谨题。”明诚所藏蔡襄进谢御赐书诗卷亦有米氏一跋，谓于旧翰林院曾观石刻，今四十年，于大丞相天水公府，始睹真迹。大丞相天水公指赵挺之，天水乃赵氏郡望。详后绍兴三年九月谱。

是岁，晁补之闲居金乡。





大观元年丁亥（一一〇七） 二十四岁


正月甲午，复以蔡京为尚书左仆射兼门下侍郎。

春，明诚得汉任伯嗣碑阴。

金石录卷十五：“大观初，获此碑，寘于汜水辇运司廨舍壁间。余闻其碑阴有字，因托人讽邑官，破壁出之，遂获此碑。”

案：黄盛璋李清照事迹考辨三：“宋 汜水即今开封附近之旧汜水县，这当是三月以前事。”

三月丁酉，赵挺之罢右仆射，授特进、观文殿大学士、佑神观使。后五日癸丑，卒于汴京，年六十八，赠司徒，谥清宪。宋史本传、宋宰辅编年录十二

陆游老学庵笔记四云：“赵正夫丞相薨，车驾临幸，夫人郭氏哭拜请恩泽者三事，其一乃乞于谥中带一‘正’字。余二事皆许可，惟赐谥事独曰‘待理会’。平时徽庙凡言‘待理会’者，皆不许之词也。”挺之卒后三日，赵家为蔡京构陷。

宋宰辅编年录十二：“挺之卒之三日，京遂下其章，命京东路都转运使王旉等置狱于青州鞠治，俾开封府捕亲戚使臣之在京师，送制狱穷治，皆无事实。抑令供析，但坐政府日有俸钱，止有剩利甚微。”

七月，赵挺之被追夺赠官。

宋宰辅编年录十二：“七月，故观文殿大学士、特进、赠司徒赵挺之，追所赠司徒，落观文殿大学士。始挺之自密州徙居青州，会蔡京之党有为京东监司者，廉挺之私事，其从子为御史，承旨意言挺之交结富人……具狱进呈，两省台谏交章论列：挺之身为元祐大臣所荐，力庇元祐奸党。盖指挺之尝为故相刘摰所援引也，遂追赠官，落职。”

秋，明诚、清照屏居青州。

后序：“后屏居乡里十年，仰取俯给，衣食有余。”

案：黄盛璋李清照事迹考辨三：“狱具在七月，回乡必须在此年七月以后。”于谱：“按中国封建时代官吏，父母丧，例须离职回乡守制，故明诚、清照相偕回青州，当不迟于是年秋。”甚是。

回乡不久，清照有南歌子词。

案：词云“天上星河转”，写七月天气，兼喻时局变化，家道中落。歇拍“旧时”二句，写家境骤变时情怀，尤为明显。

九月，清照有多丽词咏白菊。

案：此词似有寄托，“风雨揉损琼肌”，盖喻政治风波对赵家之打击；“不似贵妃”等云云，盖喻不屑取媚蔡京诸权贵；而屈平遭谗去国、陶潜挂冠隐退，正借喻与明诚屏居乡里也。

是岁，晁补之闲居金乡。





大观二年戊子（一一〇八） 二十五岁


春正月壬子朔，徽宗受八宝于大庆殿，大赦天下。

案：自此以后，党禁稍弛。据长编拾补卷二八，三月戊辰，对元祐“奸臣”，“审量其情，分轻重等第，取情理轻者，与落罪籍，特予甄叙差遣”。第一批有孙固、廖正一、张耒等四十五人，寻又有叶祖洽等六人，“诏并出籍”。六月戊戌，又有韩维、鲜于侁、孔武仲、李之仪等九十五人，“诏并出籍”。戊申，三省检会赦书，“元祐党人不以存亡及在籍，可特与叙官，勘会前任宰臣执政官韩忠彦、苏辙”等“与复一官”，“韩忠彦可特授通直大夫、降授朝散大夫；苏辙可特授朝散大夫、中奉大夫、提举鸿庆宫”。党人碑原载三百零九人，格非原列余官第二十六名，此时当在被赦之列，自象郡放还，特未载之史籍耳。

三月八日，格非与齐州守梁彦深等游佛慧山。

济南金石志二历城石：“大观二年三月八日，左朝〔散〕大夫知州事梁彦〔深〕 纯之来，与会者六人：朝请大夫新差知濮州 武安国文礼、朝奉大夫新差知金州 张朴〔圣□〕、朝请郎李格非 文叔、朝议郎向沈 伯武、节度掌书记李机 文渊、录事参军宋昭 叔朗。”

于谱按：“格非因党籍罢后，其动向史书不载。据题名知是年格非已家居齐州。佛慧山为济南市郊名胜，位于千佛山东……格非等题名，五十年代尚存，济南市博物馆藏有彼时拓片，‘李格非文叔’五字，仅存‘李格’二字。”

格非作历下水记。

张邦基墨庄漫录：“济南为郡在历山之阴，水泉清冷，凡三十余所，如舜泉、瀑流、金线、真珠、洗缽、孝感、玉环之类，皆奇。李格非 文叔，昔为历下水记，叙述甚详，文体有法。曾子固诗，以瀑流为趵突，未知孰是。”

于谱按：“历下水记今已不传。王士禛分甘余话：‘文叔水记，宋人称之不一，而不得与洛阳名园记并传，可恨也。’水记之作当在是年或其前后。”

清照有如梦令记游溪亭。

案：溪亭在济南城西，见苏辙题徐正权 秀才城西溪亭诗。清照何时居济南，文献无征。唯崇宁元年（参见崇宁元年正月谱）、五年，其父格非可能居济南。是时清照屏居青州，相距不远，故能于归宁时游西湖。姑系于此。

又有青玉案词写屏居之乐。

案：词云“买花载酒长安市，争似家山见桃李”，又歇拍云“唯有归来是”，皆写初到青州时心情。“归来”，用陶渊明归去来辞之意，不久即于青州起归来堂，并自号易安居士，俱可证。

八月秋分，晁补之五十六岁生日，清照献寿词新荷叶。

案：此词载北京图书馆藏明钞本诗渊第六册。是岁补之居金乡东皋，营有松菊堂，故词云“绕水楼台，高耸万丈蓬瀛”。又歇拍云“安石须起，要苏天下苍生”，当指本年大赦之后，党人渐次起复，希望补之重新出仕也。

重阳，明诚与妹婿李擢游仰天山，清照有忆秦娥、醉花阴二词思之。

明诚青州仰天山罗汉洞题名：“余以大观戊子之重阳，与李擢德升，同登兹山。”

案：李擢，字德升，见后序笺注⁴⁷。晁公休傅察行状谓其“友婿李擢少负英才，时为青州司录”，故得从明诚游。察亦明诚妹婿。

于谱：“仰天山，在今山东省青州市西南境，风景佳胜，旧属临朐县。明临朐县志：‘仰天山在县南七十里……山麓有洞，深可五七丈许，上有窍通天云。秋月中天之夜，洞中光景颇奇。故士人有仰天秋月之说。’明青州府志：‘仰天山之阿有寺，名仰天寺……有罗汉洞，洞隙通处，可以望天……山之阴有水帘洞，深可数丈，泉源深远，潜通佛塔前水井。’明诚 大观戊子题名，即在罗汉洞附近崖壁上。”

清照忆秦娥云：“临高阁，乱山平野烟光薄。”乃青州附近实景，余曾亲见之。而“西风催衬梧桐落”，亦重阳时节景象。其醉花阴云“时节又重阳”，当作于本年。





大观三年己丑（一一〇九） 二十六岁


端午，明诚与兄导甫、妹婿德升（李擢）等重游仰天山。

明诚青州仰天山罗汉洞题名：“己丑端午，又与家兄导甫及德升、于肇 元□，谢克明 如晦同来。”

案：明诚二兄思诚，字导甫一作“道夫”。福建通志 人物志：“赵思诚，字道夫，高密人。父挺之，崇宁中宰相。思诚与兄存诚相继成进士，弟明诚亦有文学。建炎南渡，存诚帅广东，与思诚谋移家所向，以泉南俗淳，乃自五羊抵泉，因家焉。”思诚历官中书舍人，出知温、台、南剑诸州，绍兴十七年五月辛卯卒。见建炎以来系年要录。于肇，字元□，崇宁三年入党籍，大观二年出籍。谢克明，字如晦，又字叔子，上蔡人。兄克家，父良弼，明诚姨兄。宋 韩崧卿韩集举正叙录载谢克家一跋云：“余弟克明，以从母之夫陈公 无己所次第，既以类从，又略因岁月先后之，于翻读为便。既成，以遗克家，凡十册。建炎元年二月二十八日，天台郡斋记。”参见绍圣四年谱。韩集，即韩愈集。

六月辛巳，蔡京罢相，何执中代之。宋史宰辅表三

案：宋史 徽宗纪及长编拾补作六月丁丑。至辛丑，有太学生陈朝老上书，曰：“蔡京奸雄悍戾，诡诈不情，徒以高才大器自处，务以镇压天下……陛下倾心俯纳，所用之人，惟京为听；所行之事，惟京为从。故蔡京得以恣其奸佞。”（长编拾补二十八）批判之矛头，直指徽宗。

秋七月丁未，诏谪籍人除元祐奸党及得罪宗庙外，余并录用。宋史 徽宗纪

九月十三日，明诚游长清县 灵岩寺，清照有凤凰台上忆吹箫词抒思念之情。

明诚长清 灵岩寺题名：“东武 赵明诚 德甫、东鲁 李擢 德升、曜 时升，以大观三年九月十三日同来，凡宿两日乃归。”

案：明诚题名原在宋 嘉祐六年齐州长清县灵岩寺重修千佛殿记碑之侧，“文革”中被毁，今北京图书馆藏有碑文及题名拓本。李曜当为李擢之弟。清照凤凰台上忆吹箫以“武陵人”喻明诚，当含远游之意；“不是悲秋”，谓当秋而不悲，时令与明诚出游长清相合。

明诚得唐李邕灵岩寺颂碑。金石录卷七目录七

于谱：“明诚得此碑当在斯行。碑断裂已久，现仍在灵岩寺。”

仲冬上休日，文及甫在青州观明诚所藏蔡襄谢御赐书诗卷。

文及甫，元祐宰相文彦博第六子，一名及，字周卿，历官太仆卿、权工部侍郎。其观后跋云：“大观三年仲冬上休日，青社郡舍之简政堂观，河南 文及甫。”珊瑚网 法书题跋三青社，青州之别称。





大观四年庚寅（一一一〇） 二十七岁


是岁宰相何执中、张商英（六月乙亥始任此职）。

夏四月癸未，蔡京上哲宗实录；五月甲子，贬蔡京为太子少保。并见宋史 徽宗纪

清照居青州。

昌乐丹水岸圮，明诚得觚、爵各一。金石录十三爵铭

大观间，清照有浣溪沙。

案：此词一起云“小院闲窗春色深”，当指春日归来堂；二起云“远岫出云催薄暮”，当指青州南仰天山 罗汉洞一带。参见大观二年重阳谱。

是岁，晁补之起知达州，改泗州；秋九月，卒于官舍，年五十八。墓志铭





政和元年辛卯（一一一一） 二十八岁


春正月，赵存诚由秘书少监差往醴泉观祀昊天上帝。宋会要选举三十三之二十四

二月晦，王寿卿跋明诚所藏徐铉小篆千字文真迹。

岳珂宝真斋法书赞九徐铉小篆千字文真迹：“故藏待制赵明诚家。”上有王寿卿跋云：“徐骑省书次韵高古，为近代之冠；然世多大字，而此特谨小，尤可珍贵。政和元年二月晦，王寿卿题。”

案：王寿卿，字鲁翁，洛阳人。曾为明诚摹篆古器物铭碑，布衣以终。

夏五月丁亥，明诚母郭氏，奏请除挺之指挥。

宋宰辅编年录卷十二：“政和元年五月丁亥，诏除落观文殿大学士、特进、赠太师赵挺之责降指挥，从其妻秦国太夫人郭氏奏请也。”

案：“赠太师”，误，应作“赠司徒”。此后，赵氏兄弟渐次起复。郭氏，郭槩之长女，参见绍圣四年谱。

八月乙未，复蔡京为太子太师。丁巳，张商英罢。尔后，何执中独相。宋史 宰辅表

中秋，明诚与妹婿傅察等登仰天山赏月。

明诚仰天山罗汉洞题名：“今岁中秋，复来游，预会三人：王蔚文□、李絿 神举、傅察 公晦。政和辛卯中秋，赵明诚 德父题。”

案：王蔚、李絿，生平不详。傅察，字公晦。晁公休傅察行状：“公讳察，孟州 济源人，以元祐四年己巳十一月十六日生。是日伯祖献简公（尧俞）拜中书侍郎，因小字凤郎……娶赵氏，封安人，男女五人，皆赵出。”此时任青州司法参军，因得从游。宋史有传。有忠肃集。

九月，清照、明诚题名于云巢石。

诸城 王志修易安居士画像题词自注：“石高五尺，玲珑透豁，上有‘云巢’二隶书，其下小摩崖刻‘辛卯九月德父 易安同记’，现置敝居仍园竹中。”

案：此石刻黄盛璋、王仲闻、于中航皆疑为后人伪托，附此备考。





政和二年壬辰（一一一二） 二十九岁


二月戊子朔，赐蔡京第宅；三月，召见蔡京，五月复相，进封鲁国公。何执中并相。

七月十七日，秘书少监赵存诚言访遗书。

宋会要辑稿 崇儒四引中兴会要：“政和二年七月十七日，秘书少监赵存诚言：诸州取访遗书，乞委监官总领，庶天下之书悉归秘府。从之。”宋史 徽宗纪云：“秋七月壬申，访天下遗书。”乃从存诚之请也。





政和三年癸巳（一一一三） 三十岁


春正月庚午，诏昔赵普、潘美、王曾、韩琦、郑康成、孔安国从祀孔子。

正月癸酉，王安石追封舒王，配飨文宣公庙，子雱为临川伯。

是岁，蔡京、何执中并相。

闰四月六日，明诚再过长清灵岩寺。

明诚 长清 灵岩寺重修千佛殿记碑侧题名：“后四年，德父复自历下将如奉高过此。政和三年闰月六日。”

案：历下，即历城，今山东 济南市。奉高，汉代县名，属泰山郡治，故城在今泰安市东北。明诚 大观二年九月曾与妹婿李擢、李曜兄弟游灵岩寺，至此时正四年。

闰四月八日，明诚登泰山。

明诚泰山摩崖题名：“太原 王贻公与□□□□兴、天水 赵明诚 德父，政和三年闰月八日同登。”

于中航赵明诚题名和乡居青州考二：“泰山题名，在岱顶唐玄宗纪泰山铭右侧，一九八〇年夏，周福森、何洪源据乾隆泰安志，访得题名所在。亦为明诚手迹。”

明诚在泰山得唐登封纪号文碑。

案：碑文见金石录卷二十四；又纪太山铭，见卷五；唐太山碑侧题名记、唐封禅坛残碑、唐造太山御碑等石刻，皆见卷六，可能为此行所得。

秋，明诚友人刘跂登泰山，获全本秦泰山石刻。

案：金石录卷十三谓刘跂 大观间模此刻石，非。据刘氏泰山秦篆谱序，实为“政和三年秋”。刘跂，字斯立，汶阳（东平）人，元祐宰相刘挚之子。本年冬，编管寿春。有学易集。

是岁，嘉鱼县得楚钟，王寿卿以拓本遗明诚。金石录卷十一

是岁，清照有分得知字诗。

案：此篇载诗女史卷十一，起句云“学语三十年”。考清照生于元丰七年（一〇八四），至本年虚岁三十，诗当作于本年。

又有词论。

案：词论未及周邦彦，而云“晁次膺辈出”，盖自元祐更化后，邦彦被贬在外，历知溧水、隆德府、明州，而次膺于政和三年以蔡京荐除大晟府协律郎，不克受而卒。故知词论作于本年。





政和四年甲午（一一一四） 三十一岁


蔡京、何执中并相。

二月癸酉，皇长子赵桓冠。宋史徽宗纪

新秋，明诚为易安题照。

四印斋所刻词本漱玉词卷端有清照画像，上书“易安居士三十一岁之照”，明诚题曰：“清丽其词，端庄其品，归去来兮，真堪偕隐。政和甲午新秋，德甫题于归来堂。”王鹏运跋：“易安居士照，藏诸城某氏。诸城，古东武，明诚乡里也。王竹吾（志修）以摹本见赠，属刘君炳堂重模是帧。竹吾云：‘其家蓄奇石一面，上有明诚、易安题字。’诸城赵、李遗迹，盖仅此云。光绪庚寅二月，半塘老人识。”又云：“按原本手幽兰一枝，刘君摹本，取居士词意，以黄花易之。”

案：黄盛璋、王仲闻、于中航诸谱，皆以衣装不类宋人，疑为伪作。王仲闻更引邓之诚语以证之，并云：“沈涛瑟榭丛谈卷下谓有元人画易安小照，未知即此本（指诸城本）否。蕙风词话卷四云：易安别有‘荼蘼春去’小影。按今历史博物馆所陈列之李清照像摹本，即‘荼蘼春梦’小影。”又于中航云：“又传世有济南李清照荼蘼春去图照，上有元肖像画家王绎所题：‘易安小像，宋欧阳小更所作，藏华不注山之木樨庵，有耶律文正主题，岁久黯黑，中书行省大鸿胪，风雅宗匠，命王绎重摹二本，因系以诗（诗略）。’末题‘至正四年八月二十五日王绎’云云。”一九八四年中华书局李清照资料汇编扉页有此小像，可能较为真实。照上王绎所题诗云：“一剪荼蘼身后春，篱门光景一怅神。秋山病马悲游子，苦雨凄风吊美人。吾辈情多天忌刻，大家才好命邅迍。流传尚有花间集，重洗铅华为写真。”

是岁，张耒殁于陈州，年六十一。





政和五年乙未（一一一五） 三十二岁


蔡京、何执中并相。

春正月壬申朔，女真 阿古达称帝，国号金。续资治通鉴九十二

二月乙巳，立定王 赵桓为皇太子。宋史 徽宗纪

明诚得汉司空残碑。

金石录卷十九：“政和乙未岁，得于洛阳 天津桥之故基。”

案：据此，明诚似曾至洛阳访古。

明诚得刘跂所遗汉张平子残碑。

案：金石录卷十四：“政和中，亡友刘斯立以此本见寄，云其石新得于南阳。”斯立，刘跂字。此乃尔后追记。

明诚得汉祝长严碑。

案：金石录卷十四：“政和中，下邳县民得之。”原案：“汉无祝县，‘祝’下碑本阙一字。”

明诚在青州屡获金石刻辞，于归来堂起大橱藏之，与清照相对赏玩。

后序：“收书既成，归来堂起书库大橱，簿甲乙，置书册。如要讲读，即请钥上簿关出卷帙。或少污损，必惩责揩完涂改，不复向时之坦夷也，是欲求适意而反取憀栗。余性不耐，始谋食去重肉，衣去重采，首无明珠翡翠之饰，室无涂金刺绣之具。遇书史百家，字不刓阙，本不讹谬者，辄市之，储作副本。自来家传周易、左氏传，故两家者流，文字最备。于是，几案罗列枕藉，意会心谋，目往神授，乐在声色狗马之上。”

案：在此前后，明诚访古所获至丰。据金石录所载，有戟铭得于益都（即青州），见卷十三；东魏张烈碑得于青州，见卷二十一；东魏贾思同碑得于寿光，见卷二十一；北齐临淮王像碑得于青州 龙兴寺，见卷二十二，原碑现藏青州市博物馆。加之家传与收购所得，已蔚为大观，故于归来堂起书库大橱以藏之。

是岁，明诚常外出访古，清照有浣溪沙词以抒闺情。

案：此词载花草粹编卷二，起云：“髻子伤春懒更梳，晚风庭院落梅初。”清 谭献复堂词话：“易安居士独此篇有唐调。”龙榆生漱玉词叙论云：“有‘岂无膏沐，谁适为容’之意。”





政和六年丙申（一一一六） 三十三岁


是岁，蔡京、何执中、郑居中并相。夏四月庚寅，诏蔡京三日一朝，正公相位，总治三省事。宋史徽宗纪

春三月四日，明诚三游长清灵岩寺。

明诚齐州灵岩寺千佛殿记碑侧题名：“丙申三月四日，复过此。德父记。”

案：明诚初游灵岩寺为大观元年九月十三日，二游为大观三年端午，见前谱。

春，清照有点绛唇（寂寞深闺）、念奴娇（萧条庭院）、木兰花令（沉水香消人悄悄）三词，忆念在长清等地访古之明诚。

案：木兰花令向所未见，今承台湾 彰化师范大学 黄文吉教授录自明钞本天机余锦见贻，上阕云“楼上朝来寒料峭”，下阕云“为君欲去更凭阑”，似为送明诚赴长清时所作。

夏六月晦，明诚再阅欧阳修集古录跋尾于归来堂。

明诚记云：“后十年，于归来堂再阅，实政和丙申六月晦。”见书前赵明诚手迹（一）。

案：明诚初阅跋尾为崇宁五年二月，见前谱。

齐侯盘铭在安邱出土。

金石录卷十二：“政和丙申岁，安邱县民发地得二器，其一此盘，其一匜也。验其文，盖齐侯为楚女作。”

九月己未，以童贯为开府仪同三司。





政和七年丁酉（一一一七） 三十四岁


蔡京、郑居中、余深并相。

春正月庚子，以殿前都指挥使高俅为太尉。

二月乙亥，徽宗幸上清宝箓宫，命林灵素讲道经。

夏四月庚申，徽宗册己为教主道君皇帝。

秋九月十日，明诚编金石录始成，刘跂为之序。

刘跂金石录后序：“东武 赵明诚 德父家，多前代金石刻，仿欧阳公集古录所论，以考书传诸家同异，订其得失，著金石录三十卷……今德父之藏既甚富，又选择多善，而探讨去取，雅有思致，其书诚有补于学者。亟索余文为序。”末署“政和七年九月十日，河间 刘跂序”。

明诚自序金石录。

序云：“余自少小，喜从当世学士大夫访问前代金石刻词，以广异闻。后得欧阳文忠公集古录，读而贤之，以为是正讹谬，有功于后学甚大。惜其尚有漏落……于是益访求藏蓄，凡二十年而后粗备。”

案：于谱云：“据金石录卷三十汉重修高祖庙碑跋，明诚自言‘年十七八时，已喜收蓄前代石刻’。而此序云‘凡二十年而后粗备’。政和七年，明诚三十七岁，自十七岁至是年，正合二十年之数，则序亦当作于是年。”甚是。

刘跂又序明诚古器物铭碑。

案：此序已佚，唯刘氏学易集卷二有题古器物铭赠得（德）夫兼简诸友诗提及作序，云：“迩来三十载，复向赵卿见。收藏又何富，摹写粲黄卷……”于谱云：“据‘深惭千里驾’、‘索我序且赞’等句，知明诚实曾至东平登门求序。此序似与所作金石录序，同为政和七年间事。”未几，刘跂卒。王仲闻李清照事迹编年（以下简称王谱）：“刘跂卒于政和末。”即指此也。

十二月庚午，以童贯领枢密院。





重和元年戊戌（一一一八） 三十五岁


蔡京、郑居中、余深并相。

五月丁亥，以林灵素为通真达灵元妙先生。

冬十一月二十六夜，明诚第三次阅欧阳修集古录跋尾。见书前赵明诚手迹（一）。

案：参见崇宁五年二月十五日谱。

明诚跋唐云门山投龙诗。

金石录卷二十七：“右唐云门山投龙诗，北海太守赵居贞撰序，言天宝玄黓岁下元日，居贞投金龙环璧于此山，有瑞云出于洞中，有声云：‘皇帝寿一万一千一百岁。’盖天宝中玄宗方崇尚道家之说，以祈长年，故当谄谀矫妄之徒，皆称述奇怪，以阿其所好，而居贞遂刻之金石，以重欺来世，可谓愚矣。”

于谱：“云门山在青州城南五里，其上有大云顶，中有通穴如门，可容百余人，远望如悬镜。投龙璧诗及序即刻于山阳洞西崖壁上。”又：“按宋徽宗时，崇信道教……示意道箓院册封其为教主道君皇帝。明诚投龙诗跋，实有借古讽今意，故附其跋于是年。”





宣和元年己亥（一一一九） 三十六岁


蔡京、余深、王黼并相。

春正月乙卯，诏改佛号为大觉金仙。

三月庚戌，蔡京等进安州所得商六鼎。宋史徽宗纪

明诚跋安州商六鼎。

金石录卷十三安州所献六器铭：“右六器铭，重和戊戌岁，安州孝感县民耕地得之，自言于州，州以献诸朝。凡方鼎三，圜鼎二，甗一，皆形制精妙，款识奇古。案此铭文多者至百余字，其义颇难通；又称作父乙、父己宝彝，若非商末，即周初器也。”

案：宋史 徽宗纪四载，宣和元年“三月庚戌，蔡京等进安州所得商六鼎”。即明诚所云“六器”，惟误作“六鼎”。





宣和二年庚子（一一二〇） 三十七岁


春正月癸亥，追封蔡确为汝南郡王。

案：蔡确与清照父格非有旧，后村诗话续集卷三谓格非“有挽蔡相确诗云：‘邴吉勋劳犹未报，卫公精爽仅能归。’岂确尝汲引之乎？”

二月，遣赵良嗣使金，约夹攻辽国。

夏六月戊寅，蔡京致仕。

冬十月，建德 方腊起兵反花石纲，十二月陷建德、歙州、杭州。明诚金石录论贡茶之弊，当寓讽喻之意。

金石录卷二十九唐义兴县重修茶舍记跋：“义兴贡茶非旧也，前此，故御史大夫李栖筠实典是邦，山僧有献佳茗者，会客尝之。野人陆羽以为芬香甘辣冠于他境，可荐于上。栖筠从之，始进万两。此其滥觞也。厥后因之，征献浸广，遂为任土之贡，与常赋之邦侔矣。每岁选匠征夫至二千人云。予尝谓后世士大夫，区区以口腹玩好之献为爱君，此与宦官宫妾之见无异，而其贻患百姓，有不可胜言者。如贡茶，至末事也，而调发之扰犹如此，况其甚者乎……书之可为后来之戒。”

案：续资治通鉴卷八十九，崇宁四年，“以朱勔领应奉局于苏州……帝垂意花石，（蔡）京讽（朱）冲密取浙中珍异以进。初致黄杨三本，帝嘉之，后岁岁增加，然岁不过再三贡，贡物裁五六品。至是渐盛，舳舻相衔于淮汴，号花石纲，置局苏州，命勔总其事”。其后各地竞相效尤，人民深受其害，方腊遂反。明诚此跋，实乃借古讽今。





宣和三年辛丑（一一二一） 三十八岁


是岁，王黼独相。

春二月，方腊陷处州；八月丙辰被诛。

是岁，宋江等先后攻淮扬，京东、河北，又入楚州、海州界，命知海州张叔夜招降之。

案：宋江等三十六人于宣和元年举事，见皇宋十朝纲要卷十八。

明诚尝得张叔夜所寄汉河南尹苏府君碑额。

金石录卷十九：“右汉苏府君碑额，题汉故河南尹苏府君碑，今宣州太守张叔夜 嵇仲见寄，云：‘在许州道傍，碑无文词，惟此十字，其额尔。’”

案：叔夜何时知宣州，不详。据宋史本传，叔夜曾因蔡京所忌未进礼部侍郎而再度知海州。故其知宣州似在招降宋江之前。之后历知济南府、青州、邓州，时明诚盖已起知莱州，离青州矣。

三月四日，明诚兄中书舍人思诚言添差兵马都监事。

案：思诚所言，见宋会要辑稿职官卷四十九引续国朝会要。

春，清照有蝶恋花词抒离情。

案：词之上结云：“酒意诗情谁与共，泪融残粉花钿重。”下结云：“独抱浓愁无好梦，夜阑犹剪灯花弄。”此时盖明诚与兄弟朋友辈出游，故清照思之，作此词抒孤栖之感。

四月廿五、廿六日，明诚等游仰天山。

明诚等仰天山 水帘洞题名：“卢彦承、赵守诚、明诚、克诚、谢克明 叔子，辛丑四月廿五日同游。”刻于水帘洞内石壁。此一侧为另一题名：“赵仁约 子文、赵明诚 德父、谢克明 叔子。”未署年月。又仰天山 罗汉洞题名：“卢格之、赵仁甫、德甫、能父、谢叔子同游。宣和辛丑四月廿六日。”

案：卢彦承，字格之。赵守诚字仁甫，克诚字能父，当为明诚从兄弟。谢克明，见大观三年谱。此人在仰天山题名中凡四见，与明诚为中表兄弟。于谱云：“据题名，明诚至少有五次往游仰天山，一次有年月，一次无年月。有年月者以宣和辛丑（三年）四月为最晚。”

明诚起知莱州。

案：明诚何时知莱，史无明文，然清照于本年八月到莱，明诚当在其前赴任。后序称“后屏居乡里十年，仰取俯给，衣食有余。连守两郡，以事铅椠。”至此实已逾十年，盖清照举其整数而言。王谱疑明诚守莱之前，早已出仕。似不可能。有仰天山题名可证明诚时正家居青州。清 俞正燮癸巳类稿易安居士事辑谓明诚知莱前知青州，于谱据吴廷燮北宋经抚年表，逐年排比守臣姓名多人，而无赵明诚，并云：青州为大郡，例由资望较深帅臣出任，明诚其时绝无任斯职可能。其说甚是。

秋，清照赴莱州，途经昌乐，有蝶恋花词寄姊妹。

案：此词见宋 曾慥乐府雅词卷下，又见元 刘应季事文类聚翰墨大全丙集卷四，题作“止昌乐馆寄姊妹”。昌乐为青州属县，为赴莱必经之地。

八月十日，清照到莱州，有感怀诗。

题下小序云：“宣和辛丑八月十日到莱，独坐一室，平生所见，皆不在目前。几上有礼韵，因信手开之，约以所开为韵作诗，偶得‘子’字，因以为韵作感怀诗云。”诗见明 田艺蘅诗女史卷十一。可见明诚到莱州未久，清照随即前来任所。

明诚在莱州 南山得后魏郑羲碑。

金石录卷二十一：“右后魏郑羲碑……而碑乃在今莱州 南山上，磨厓刻之。盖道昭尝为光州刺史，即今莱州也，故刻其父碑于兹山。余守是州，尝于僚属登山，徘徊碑下久之。”“今碑首题云‘荥阳 郑文公之碑’。”

案：此为郑文公碑之下碑，一九八九年余与李国章学兄及日本村上哲见教授同来观摩并摄影留念。





宣和四年壬寅（一一二二） 三十九岁


是岁，王黼独相，六月丙午加少师。

春正月癸酉，金人破辽中京。三月丙子，金人约宋夹攻辽国，宋命童贯屯兵边境以应之。部将杨可世屡挫于辽。十二月丁亥，郭药师败辽将萧幹于永清；辛卯，金人入燕京，辽主萧氏出奔。

清照夫妇在莱州。

明诚得后魏郑羲上碑。

金石录卷十一：“初，予为莱州，得羲碑于州之南山，其末有云：‘上碑在直南二十里天柱山之阳，此下碑也。’因遣人访求，在胶水县界中，遂摹得之。羲之卒，葬荥阳，其子道昭永平中为光州刺史，为其父磨厓石刻二碑焉。”

明诚又得郑道昭登云峰山与北齐云峰山题记诸石刻。

于谱：“云峰山现存北朝石刻十七处。其中有郑道昭论经书诗、观海童诗两刻。金石录卷二目录第三百四十一、三百四十二，即此二刻，题作后魏郑道昭登云峰山诗上、下。北齐云峰山题记，见卷三目录，乃郑道昭子述祖所题。观海童诗，各书多误为观海岛诗，当以石刻为正。”

案：于谱列此条于上一年，明诚在宣和三年下半年到莱，似不能得碑如此之多，因移置于本年。

清照有晓梦诗。

案：郑道昭观海童诗属游仙之类，中有句云：“云路沉仙鹄，灵童飞玉车。”此外道昭尚有游仙诗数首，如王子晋驾凤栖太室之山、安期生驾龙栖蓬莱之山等皆是。清照既参与金石录“笔削”，当读过以上诸诗，故受启发而作晓梦诗，诗中“因缘安期生”直接受郑诗影响，尤属明证。

明诚又得北齐天柱山铭、后魏天柱山东堪石室铭。

金石录卷二十二北齐天柱山铭跋：“在今莱州 胶水县。初，后魏永平中，郑道昭为郡守，名此山为天柱，刻铭其上。至北齐 天统元年，其子述祖继守此邦，复刻铭焉。”天柱山东堪石室铭，见金石录卷二目录，无跋尾。

除夕，明诚再题欧阳修集古录跋尾。题云：“壬寅岁除日，于东莱郡宴堂重观旧题，不觉怅然，时年四十有三矣。”见书前赵明诚手迹（二）。

案：于谱云：“按清照金石录后序，明诚 建中靖国元年年二十一，以此下推，宣和四年为四十二，与明诚自题不同。”盖明诚所记为虚岁，而于谱以实足年龄计之，故有此异。





宣和五年癸卯（一一二三） 四十岁


王黼独相，五月庚申加太傅，以收复燕 云故也。宋史 徽宗纪

案：续资治通鉴卷九十四，二月庚寅，宋使赵 良嗣许金以契丹旧岁币四十万之外，每岁更加燕京代税一百万缗。又卷九十五，夏四月壬辰，金主使杨朴斋誓书以燕京及涿、易、檀（澶）、顺、景、蓟六州归宋。此即“收复燕云”之实质。

秋七月戊午，以梁师成为少保；己未，童贯致仕。

清照夫妇在莱州。

人日，清照从兄李迥为李格非廉先生序作跋。

跋云：“迥昔童时，从先伯父、先考、先叔，西郊纵步三里，抵茂林修竹，溪深水静，得先生之居。谒拜先生，数幸侍侧，欣闻謦欬之余，独愧颛蒙，未有知识。但见先生云巾凫舃，羽服藤杖，身晦于林泉之间，望之如神仙中人，真古所谓隐逸者也。先生既殁，先考评其为人，先叔作序，以纪名实。而太学诸生取其附于策断之末，传颂天下，儒者尊师之，迄今三十有七年矣。先生孙宗师，曾孙理、珪，更愿树之坚石，盖求不朽。后进有立，喜为之书。宣和癸卯正月人日，李迥谨题。”道光章丘县志金石志，参见文物一九八四年第四期于中航廉先生序石刻考释

中秋，明诚跋唐富平尉乔卿碣。

金石录卷二十八：“右唐颜乔卿碣，在长安，世颇罕传。或云其石今亡矣。有朝士刘绎如者，汶阳人，家藏汉石刻四百卷，以予集录阙此碣也，辄以见赠。宣和癸卯中秋，在东莱重易装褾，因为识之。”

于谱：“刘绎如，字成叔，东平人。著有金石苑……其书今已不存。”

明诚每晚在莱州 静治堂校勘金石录并题跋。

后序：“忆侯在东莱 静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。”

案：静治堂，当为州衙后堂。清照当助明诚整理金石录。

明诚得齐钟铭。

金石录卷十三：“右齐钟铭。宣和五年，青州 临淄县民于齐故城耕地得古器物数十种，其间钟十枚，有款识，尤奇，最多者几五百字，今世所见钟鼎铭文之多，未有逾此者。验其词，有‘余一人’及‘齐侯’字，盖周天子所以命锡齐侯，齐侯自纪其功勋者……今余所藏，乃就钟上摹拓者，最得其真也。”

明诚又得莱州人王无竞诸人碑。

金石录卷三十唐中书舍人王无竞碑、卷六目录著录唐胶水令徐公德政颂、唐掖县令赵公德政颂，诸碑当在莱州所得。





宣和六年甲辰（一一二四） 四十一岁


王黼为相，至十一月丙子致仕。九月乙亥，白时中、李邦彦入相。十二月癸亥，蔡京复相。宋史 徽宗纪

八月壬戌，以收复燕云，大赦天下。

冬十月庚午，诏有收藏习用苏 黄之文者，并令焚毁，犯者以大不恭论罪。

明诚移知淄州，清照随往。

案：据清照感怀诗序，宣和三年八月十日到莱州。序云“平生所见，皆不在目前”，当系到任未久。又据明诚跋唐颜乔卿碣，宣和五年中秋，尚在莱州。依宋制，州守三年为一秩。明诚自宣和三年下半年知莱州，至六年下半年秩满。其移知淄州，应在八月以前，或六、七月间，故后序云：“连守两郡，竭其俸入，以事铅椠。”

是岁，洪迈生。钱大昕洪文敏公年谱





宣和七年乙巳（一一二五） 四十二岁


蔡京、白时中、李邦彦并相。四月庚申，蔡京致仕。

九月壬辰，金人以擒辽主，遣使来宋告庆。十二月己酉，中山府报金人斡离不、粘罕分两道入攻。郭药师以燕山叛，北边诸郡皆陷于金人。

十二月戊午，皇太子赵桓为开封牧。庚申，赵桓即皇帝位，是为钦宗。尊徽宗为教主道君太上皇帝。

十二月甲子，金将斡离不陷信德府，粘罕围太原。钦宗诏京东、淮西、浙募兵入卫。太学生陈东等伏阙上书，数蔡京、童贯、王黼、梁师成、李彦、朱勔罪，谓之“六贼”，请诛之。

清照夫妇在淄州。

明诚迁唐淄州开元寺碑。

金石录卷二十七：“右唐开元寺碑，李邕撰并书。碑初建于本寺，后人移寘郡廨败屋下。余为是州，迁于便坐，用木为阑楯以护之云。”

明诚跋汉成阳灵台碑。

金石录卷十六跋略云：“成阳属今雷泽……余尝考之，成阳，县名，属济阴郡……今验其缺处，姓下隐隐有‘定’字，知其名定。而其后云‘济阴太守审晃、成阳令管遵各遣大掾辅助仲君’，知其姓仲。仲氏世为成阳人，定有墓在雷泽，碑尚存，其题额‘汉故廷尉仲君碑’。”篇末复注云：“余为淄州，同官李荛，雷泽人，云：‘冢正在城西南。’”

明诚得孟姜盥匜铭与平陆戈。

金石录卷十三家藏古器物铭下：“右孟姜盥匜铭，余所录有叔匜铭，‘匜’字作‘’。”

案：于谱云：“王厚之钟鼎款识、薛尚功历代钟鼎彝器款识卷十二引古器物铭云：‘得于淄之淄川。’薛书卷十七引古器物铭云，平陆戈藏淄川民间。明诚得此二器，当亦在守淄时。”

冬十月，明诚妹婿傅察为接伴金贺正旦使，不屈遇害。

傅察忠肃集卷下傅公行状：“宣和七年乙巳十月，借宗正少卿接伴大金国贺正旦使。”

三朝北盟会编卷二十二：“宣和七年十月，诏吏部员外郎傅察充接伴金国贺正旦使。”

同上书载李邴傅察墓志：“十一月，公至燕山府，闻虏入寇，或劝其勿遽行。公曰：‘衔命已出，闻难则止，如君命何！’遂行。二十一日，至蓟州 韩城镇，使人失期。居数日，虏骑暴至，强公行，遇金国二太子斡离不，左右促公拜，白刃如林，公愈自立，衣冠颠顿，终不屈……公知不免，谓随行书状官侯彦等曰：‘我以国故不屈，我死必矣。’”

十二月二日，明诚以职事修举，除直秘阁。

宋会要辑稿 选举卷三十三宣和七年：“十二月二日，诏朝散郎权发遣淄州 赵明诚职事修举，可特除直秘阁。”

二月甲寅，贺铸卒。

案：贺铸字方回，有东山词，清照词论谓方回知“词别是一家”，“贺苦少典重”。

十月十七日，陆游生于淮上。





宋钦宗 靖康元年丙午（一一二六） 四十三岁


蔡京、白时中、李邦彦、张邦昌等为相。三月丙申，蔡京被贬；七月乙酉，死于潭州。

春正月壬申，金人渡河；癸酉，犯京师；乙亥，攻通津、景阳等门，李纲督战。闰十一月，金人又攻汴京，至丙辰，城遂陷。

后序：“至靖康丙午岁，侯守淄川，闻金人犯京师，四顾茫然，盈箱溢箧，且恋恋，且怅怅，知其必不为己有矣。”

五月，傅察遗骨归京师，特赠徽猷阁待制。

李邴傅察墓志：“某以一介之使，驰不测之虏，临以白刃，毅然不屈，以身殉于义……以旌高节，特赠徽猷阁待制。”

夏，明诚与清照共赏白居易所书楞严经。

缪荃荪云自在龛随笔卷二：“唐 白居易楞严经一百幅，三百九十六行，唐笺楷书，系第九卷后半卷。赵明诚跋云：‘淄川 邢氏之村，丘地平弥，水林晶淯，墙麓硗确布错，疑有隐君子居焉。问之，兹一村皆邢姓，而邢君有嘉，故潭长，好礼，遂造其庐，院中繁花正发。主人出接，不厌余为兹州守，而重余有素心之馨也。夏首后相经过，遂出乐天书楞严经相示。因上马疾驰归，与细君共赏。时已二鼓下矣，酒渴甚，烹小龙团，相对展玩，狂喜不支。两见烛跋，犹不欲寐，便下笔为之记。赵明诚。’前后有绍兴玺。末幅止角上半印，存‘御府’二字。后有‘宝庆改元花朝后三日重装于宝易楼，逊志题’。此册想见赵德夫夫妇相赏之乐。自序云‘靖康丙午，侯守淄川’，当跋于此时，固俞理初未见者。”

案：黄盛璋赵明诚李清照夫妇年谱云：“此真迹……据缪氏所记，定为真物，自非赝品。”王仲闻李清照事迹编年云：“缪氏曾否亲见乐天真迹，抑自他书转引，所记未详。近人或云，白居易书楞严经，并非真迹，缪氏未考。”于谱系此条于宣和七年，未知何据，但云：“中国大百科全书 中国文学卷第一册，有白书片断。近人或以为伪。”

明诚以斩获逋卒功转一官。

许景衡横塘集卷七赵明诚转一官制：“逋卒狂悖，警扰东州。尔为守臣，提兵帅属，斩获为多。今录尔功，进官一等，剪除残孽，拊循兵民，以纾朝廷东顾之忧。惟尔之职，往其懋哉！”

案：许景衡，字少伊，温州 瑞安人。宣和六年，召为监察御史。宋史本传云：“钦宗即位，以左正言召，旋改太常少卿兼太子喻德，迁中书舍人。”其草制必在任中书舍人时。于谱以为“其草明诚转官制，当在八月以前”，可备一说。

十一月八日，明诚妹婿李擢任南壁清野。

靖康要录谓元年十一月八日，“梅执礼建议清野，从之。差王时雍东壁，李擢南壁，安扶北壁，邵溥西壁，并守御使。”

闰十一月十四日，李擢以守御不力落职。

三朝北盟会编卷六十六：“十四日己巳，雪晴，驾在城上，擐甲劳军……守御提举李擢落职罢，以田灏代之。初，护龙河自贼迫近，即决汴水以增其深。其后雪寒冰合，贼于冰上布板置草覆之，将以攻城，而擢不介意。是日雪晴，上登城劳赏，见城濠填垒殆尽，责之，故有是命。”

靖康要录谓是月七日，“圣旨：李擢、乔师中坐视贼兵进栰濠河中三分之二，显见守御无力，各降四官。”

二十六日，明诚姨兄谢克家为请命使，使于金军。

三朝北盟会编卷七十：“城陷，上急召大臣、亲王、侍从，而至者三人，谢克家其首也，因与徒步入阁中计议。俄顷，遣谢克家及景王（杞）使军中请命。传闻太上皇旨意极谦，皆以全活生灵为主……午漏方正，景王与谢克家回，同金人使命来议和。”

案：续资治通鉴卷九十七谓是月乙卯，京城遂破，金人宣言议和退师。戊午，帝遣宰相何㮚及济王 栩使金军以请成，㮚惧不敢行，帝固遣之……㮚喜和议成。可见克家此行在是月丙辰，早于何㮚两日，而续通鉴未载。

冬十二月壬戌朔，钦宗在青城；康王 赵构开大元帅府于相州。





钦宗 靖康二年、高宗 建炎元年丁未（一一二七） 四十四岁


春二月辛酉朔，钦宗 赵桓自青城如金军。

三月丁酉，金人立张邦昌为楚帝。丁巳，金人俘徽宗 赵佶北去。

宋史 奸臣传 秦桧传：“初，二帝北迁，桧……从至燕山，又徙韩州。上皇闻康王即位，作书贻尼堪，与约和议，俾桧润色之。桧以厚赂达尼堪。”

赵甡中兴遗史：“秦桧初以不愿立张邦昌，遭尼玛哈拘执北去，并妻王氏同行。”

案：桧妻王氏，珪孙女，仲山女，为清照表姐。

三月，明诚奔母丧至江宁。

后序：“建炎丁未春三月，奔太夫人丧南来。”清 俞正燮癸巳类稿 易安居士事辑：“靖康二年春，明诚奔母丧于金陵。”

宋 黄公度知稼翁集卷十一代吕守祭赵丞相挺之夫人迁葬文：“殡于他乡，金陵之墟；子持从橐，卜居晋水。”

案：黄公度，字师宪，莆田人。绍兴八年省试第一，赐进士。累迁秘书省正字，因忤秦桧，罢归，后在泉州幕；十九年差通判肇庆府。（见宋史翼卷二十四、词则引黄沃为公度青玉案词所作之注。）此祭文盖作于绍兴十七年前后。王谱绍兴五年括注：“赵挺之夫人迁葬晋水，盖亦即泉州。惟其时或赵思诚守泉州，或退居泉州，与清照未必有关，据黄公度代作之祭文可知。”

夏四月庚申朔，金人俘钦宗及皇后、皇太子北去，府库为之一空。

五月庚寅朔，康王 赵构即位于南京（今河南 商丘），是为高宗，同日改元建炎。

案：宋史 高宗纪四月“丁卯，谢克家以‘大宋受命之宝’至济州，帝恸哭跪受，命克家还京师，趣办仪物”。是克家为高宗即位已作准备。

五月甲午，李纲为相，趣赴行在。

五月丁酉，谢克家、李擢并受新命。

建炎以来系年要录以下简称要录卷五：“尚书吏部侍郎谢克家为翰林学士知制诰，克家以祖讳辞；乃命中书舍人李擢、朱胜非兼权直学士院。”

六月癸亥，张邦昌谪潭州、李擢谪郴州，以受伪命故也。

案：要录卷六云：“给事中李擢……为邦昌权直学士院……于是遂责郴州。”宋史 高宗纪作“柳州”，盖形近而误。

六月乙酉，宗泽任东京留守。

秋七月，诏明诚知江宁府兼江东经制副使。要录卷七

八月丁丑，李纲罢相。自此黄潜善居相位。

案：要录作“乙亥”。

八月壬午，斩太学生陈东及欧阳澈。

要录卷八：“壬午，斩太学生陈东、抚州进士欧阳澈于都市。先是上闻东名，召赴行在。东至，上书言宰执黄潜善、汪伯彦不可任，李纲不可去，且请上还汴，治兵亲征，迎请二帝，其言切直。”

冬十月癸未，高宗至扬州。

十二月壬戌，青州兵变，杀知州曾孝序。

要录卷十一：“壬戌，资政殿学士、京东东路经略安抚使兼制置使知青州 曾孝序为乱兵所杀。先是，临朐土兵赵晟聚众为乱，孝序付将官王定兵千人捕之，大衂而归。孝序令毋入城，且责以力战自赎，不则将议军法。定自知不免，乃以言撼败卒，夺门斩关而入。孝序度力不能制，因出据厅事，瞋目骂贼，遂与其子宣教郎𬣙遇害。”

清照离青州南渡，载书十五车。

后序：“既长物不能尽载，乃先去书之重大印本者，又去画之多幅者，又去古器之无款识者，后又去书之监本者，画之平常者，器之重大者。凡屡减去，尚载书十五车。至东海，连舻渡淮，又渡江，至建康。青州故地，尚锁书册什物用屋十余间，期明年再具舟载之。”

案：王谱谓后序“奔太夫人丧南来”句下，即接“既长物不能尽载”，语意不相连接，此两句间有空格，盖有阙文。且明诚奔丧，似无载书而行之理。据此，后序“既长物”以下，应属清照自叙。清照南渡，亦见赵明诚跋蔡襄书赵氏神妙帖，详下一年。

明诚兄存诚知广州，十二月到任，直至绍兴元年六月。南宋经抚年表，宋会要选举四





宋高宗 建炎二年戊申（一一二八） 四十五岁


春正月，高宗在扬州。壬辰，金人犯东京。宗泽遣将击退之。辛酉，乱军张遇陷镇江府，守臣钱伯言弃城走。

是岁，黄潜善、汪伯彦为相。

春，清照抵江宁。

案：王谱：“书籍、金石刻、书画等与清照同行。中途在镇江遇盗（指张遇）掠。抵江宁时，必在建炎二年正二月之交。”

江宁旅邸后庭梅花盛开，清照有殢人娇词咏之。

案：此词载黄大舆梅苑，而梅苑成书于建炎三年，词当作于前一年。词云“江楼楚馆”，当指江南一带，即江宁也。又云“莫直待，西楼数声羌管”，喻形势危急，金兵将南下也。

三月上巳召亲族，清照有蝶恋花词。

案：此词见汲古阁未刻词本。明 陈耀文花草粹编卷七调下题作“上巳召亲族”。词云“空梦当时，认取长安道”，怀念被金兵占领的旧京汴梁也。

又有小重山词。

案：此词载宋 曾慥乐府雅词卷下。词云“二年三度负东君”，谓靖康二年（建炎元年）、建炎二年也。依自然岁月乃“二年”，依政治上改元则称“三度”。“负东君”，谓动乱时期无心赏春与赏梅也。

三月十日，明诚跋蔡襄书赵氏神妙帖。

赵明诚跋蔡襄书赵氏神妙帖：“此帖章氏子售之京师，余以二百千得之。去年秋，西兵之变，余家所资，荡无遗余。老妻独携此而逃。未几，江外之盗再掠镇江，此帖独存，信其神工妙翰，有物护持也。建炎二年三月十日。”

案：“西兵之变”，指宋史 高宗纪所云“是秋，金人分兵据两河州县，惟中山 庆源府、保、莫、邢、洺、冀、磁、绛、相州久之乃陷”。“江外之盗”，指建炎二年春正月辛酉，“张遇陷镇江府”。

夏四月十九、二十一日，蔡传素、蒋猷等观赵氏神妙帖。于谱

宋岳珂宝真斋法书赞卷九跋云：“右蔡忠惠公赵氏神妙帖三幅，待制赵明诚字德甫题跋真迹共一卷。法书之存，付授罕亲，此独有德甫的传次第，而蒋仲远猷、晁以道 说之、张彦智 缜俱书其后，中有彦远者，未详其为谁。承平文献之盛，是盖蔚然可观矣。德甫之夫人易安居士，流离兵革间，负之不释，笃好又如此。所憾德甫跋语，磨损姓名数字。帖故有石本，当求以足之。嘉定丁亥十月，予在京口，有鬻帖者持以来，叩其所从得，靳不肯言。予既从售，亦不复诘云。赞曰：公书在承平盛时已售钱二十万，赵氏所宝也。题跋皆中原名士，今又一百年，文献足考也。易安之鉴裁，盖以与身存亡之鼎，同此持保也。予得之京口，将与平生所得之真，俱供吾志也。”

于谱：“按彦远应即董逌，其人字彦远，东平人。靖康末官国子祭酒。南渡后，召为中书舍人，以考据鉴赏擅名，有广川书跋十卷，广川画跋六卷。”余不具引。

夏，清照有添字丑奴儿词咏芭蕉。

案：此词载全芳备祖后集卷十三芭蕉门，词云“伤心枕上三更雨”、“愁损北人不惯起来听”，写初到江南，不习惯于梅雨敲打芭蕉也。

秋七月癸未朔，东京留守宗泽忧愤死。续通鉴卷一〇二

九月，明诚起知建康府。

后序：“建炎戊申秋九月，侯起复知建康府。”

案：王谱、于谱皆系于建炎元年八月，疑非是。又要录卷七谓建炎元年七月丁巳，江东经制使翁彦国死，李纲曰：“且降诏抚慰东南。仍起复直龙图阁 赵明诚知江宁府兼江东经制副使。”原注：“日历：明诚明年正月己亥除知江宁府，而建康知府题名明诚以元年八月到任。按江宁要地，无缘彦国死半岁方除帅臣。盖日历差误。”此说亦可议。据宋史礼志二十八，父母丧，须丁忧三年（实二十七个月），未及卒哭，不能蒞官。“牧伯刺史以上，皆卒哭后恩制起复；其在切要者，不候卒哭。”明诚 建炎元年三月奔母丧，至本年秋九月，尚未卒哭，因在“切要”，可提前起复。准此，当以后序为可信。

秋，清照有青玉案词，盖写与弟迒相逢又别之感慨。

案：此词载元刻初印本翰墨大全后丙集卷四，题作“送别”。汲古阁未刻词本调下注云：“用山谷韵。”山谷乃用贺铸韵，注者不知而误谓山谷韵。词云“盐絮家风人所许”，言其父祖皆有文化修养，有上枢密韩公诗可证。

秋末，清照有鹧鸪天词，抒思乡之情。

案：此词载乐府雅词卷下。今人黄墨谷、陈祖美皆以为建炎二年作，兹从之。词云：“秋已尽，日犹长，仲宣怀远更凄凉。”乃谓秋日怀乡也。

是岁，明诚向谢伋借阅唐 阎立本所绘萧绎赚兰亭图，未归。

案：此事见施宿嘉泰会稽志卷十六所载吴说跋。跋略云：此图乃李后主故物，周穀以赠同郡人谢伋。伋携至建康，为郡守赵明诚所借，因不归。绍兴元年七月望，郡人吴说得之于钱塘。谢伋，字景思，明诚姨兄克家子，官至太常少卿，著有四六谈麈。

十二月辛未，金人犯青州。宋史高宗纪

明诚、清照所留青州文物尽毁。

后序：“十二月，金人陷青州，凡所谓十余屋者，已皆为煨烬矣。”

案：是岁正月癸卯，金兵陷青州，寻弃去（宋史 高宗纪），故文物未及毁，至十二月始被毁。

寒雪日，清照每登建康城寻诗。

宋 周煇清波杂志卷八：“顷见易安族人言，明诚在建康日，易安每值天大雪，即顶笠披蓑，循城远览以寻诗。得句必邀其夫赓和，明诚每苦之也。”

清照有诗刺南渡君臣。

宋 胡仔苕溪渔隐丛话后集卷三十三引诗说隽永：“李在赵氏时，建炎初从秘阁守建康，作诗云：‘南来尚怯吴江冷，北狩应悲易水寒。’又云：‘南渡衣冠少王导，北来消息欠刘琨。’”又见庄绰鸡肋编卷中，详卷二佚句笺注。





建炎三年己酉（一一二九） 四十六岁


春正月，高宗在扬州；二月壬子闻金兵至，仓卒南渡至镇江府；壬戌，驻跸杭州；五月乙酉，至江宁府，改府名为建康。

是岁二月，黄潜善、汪伯彦罢相。朱胜非、吕颐浩、杜充并相。

二月二十八日，谢克家跋谢克明所次韩愈集。

宋 方崧卿韩集举正 叙录收谢克家跋，末署：“建炎三年二月二十八日，天台郡斋记。”

案：要录卷十六建炎二年七月乙未：“朝请郎提举杭州 洞霄宫谢克家上疏自辩不受张邦昌伪命，且尝奉国宝至济州……疏入，召克家及显谟阁待制知平江府 孙觌赴行在。丁酉，殿中侍御史马伸言克家、觌趋操不正，奸佞相济，小人之雄者也。在靖康间，与李擢、李会、王及之、王时雍、刘观七人，结为死党，附耿南仲，倡为和议之说。”庚戌，“克家不自安，乞补郡，乃以龙图阁待制知台州。”

春正月初七，清照有菩萨蛮词。

案：此词载乐府雅词卷下，中云：“烛底凤钗明，钗头人胜轻。”谓人日（正月初七）也。歇拍“西风留旧寒”，喻时局尚严酷也。

春二月，清照有临江仙二首。

案：其一上片歇拍云：“春归秣陵树，人客建康城。”知作于到建康未久。又一首中云“南楼羌管休吹”，似喻金人南下。结句“暖风迟日也，别到杏花肥”，谓时届二月初。

又有诉衷情（枕畔闻梅香）、满庭芳（残梅）、浣溪沙诸词。

案：以上三词，皆咏及梅花，并有二首谓是“江梅”，当为南渡后作。

春三月，明诚罢守江宁，具舟西上。

后序：“己酉春三月罢，具舟上芜湖，入姑孰，将卜居赣水上。”

案：要录卷二十建炎三年二月甲寅：“御营统制官王亦将京军驻江宁，谋为变，以夜纵火为信。江东转运副使、直徽猷阁 李谟觇知之，驰告守臣秘阁修撰赵明诚。时明诚已被命移湖州，弗听。谟饬兵将，率所部团民兵伏涂巷中，栅其隘。夜半，天庆观火，诸军噪而出，亦至，不得入，遂斧南门而去。迟明访明诚，则与通判府事朝散郎毌丘绛、观察推官汤允恭缒城宵遁矣。其后，绛、允恭皆抵罪。”可见明诚之罢职，乃因临阵而逃故也。

夏，舟经乌江县，清照赋诗吊项羽、刺现实。

案：此诗题作乌江，绣水诗钞题作夏日绝句。后序谓明诚“己酉三月罢……夏五月至池阳”。可见约四月经乌江。乌江位于江宁、芜湖之间，为清照舟行必经之地。其地有西楚霸王祠，唐 李阳冰题额。金石录卷七目录载：“唐西楚霸王祠堂颂，贺兰进明撰，贺兰诚书，天宝十三载十月。”一向注意考察古迹的赵明诚此时当考察霸王祠，而清照作诗吊之，并借此讽谕南渡君臣。

夏五月乙酉，高宗由杭州至江宁，驻跸神霄宫，改府名建康。宋史高宗纪

五月，至池阳，明诚被旨知湖州。

后序：“夏五月，至池阳，被旨知湖州。过阙上殿，遂驻家池阳。”

六月十三日，明诚独赴行在（建康），与清照告别。

后序：“（明诚）独赴召。六月十三日，始负担舍舟，坐岸上，葛衣岸巾，精神如虎，目光烂烂射人，望舟中告别。余意甚恶，呼曰：‘如传闻城中缓急，奈何？’戟手遥应曰：‘从众，必不得已，先弃辎重，次衣被，次书册卷轴，次古器；独所谓宗器者，可自负抱，与身俱存亡，勿忘。’遂驰马去。”

秋七月壬寅，隆祐皇太后（哲宗后孟氏）率六宫赴洪州。

后序：“朝廷已分遣六宫。”宋史 高宗纪八月“己未，太后发建康”。

八月，张飞卿学士在建康视明诚，并示以玉壶。

后序：“先侯疾亟时，有张飞卿学士携玉壶过视侯，便携去，其实珉也。”

案：张飞卿，名汝舟，阳翟人。明 张丑清河书画舫申集王晋卿梦游瀛山图田亘跋云：“王晋卿图瀛山，笔画精致。京师贵游蓄之，为希代之宝……阳翟 张飞卿见而得之，以遗友人傅延之。延之出以示余，余悲而赋诗。建炎初元九月廿八日，阳翟 田亘 元邈。”王谱按：“此张飞卿乃阳翟人，喜书画，其时代亦为建炎，当与携玉壶过明诚者为同一人。清 陆心源仪顾堂题跋卷十三癸巳类稿 易安事辑书后以为此张飞卿即毗陵之张汝舟，名汝舟而字飞卿，不知其一为毗陵，一为阳翟，殆未深考。”兹就两张汝舟辨析如下：

一、毗陵（今江苏 常州）张汝舟，崇宁五年进士，见咸淳毗陵志卷十一。宣和二年任殿中侍御史，见宋史 选举志五及文献通考卷三十四选举考，宣和五年，以直秘阁权知越州，见吴廷燮北宋经抚年表。又宋会要职官六之十九云：“宣和七年十一月二十三日，诏任希旦前降复职指挥，更不施行，送吏部，以臣僚论希旦贪污不法，狼藉有声，顷知泗州，无罪死于狱者三十余。张汝舟尝发其贪污，钱景述、向子、俞赒、常同奏其不法，故有是责。”南渡后，张汝舟除直显谟阁依旧知明州，李正明大隐集卷二有除直显谟阁依旧明州制，云：“治行有闻，辨事不扰，进跻华职，用奖尔劳，增秩赐金，无愧于古。”要录卷三十载，建炎三年十二月戊子：“朝奉郎知明州 张汝舟为中书门下省检正诸房公事。”又卷三十三载四年五月癸卯：“中书门下省检正诸房公事张汝舟特迁一官。初，上过明州，汝舟应奉简俭，粗能给足；至台州，而守臣直显谟阁 晁汝为储峙丰备，论者以为扰民……上曰：‘……第以俭朴褒汝舟，则好恶自明。’”综上所述，毗陵 张汝舟系进士出身，直言敢谏，清正廉洁，政绩有闻，绝不会以珉欺赵明诚。且建炎三年在明州任上，势不能至建康视明诚疾。

二、阳翟 张汝舟，史料较少，今存仅两条。要录卷四十三，绍兴元年三月己巳：“承奉郎张汝舟特迁一官，往池州措置军期事务。”又卷五十八谓汝舟为“右承奉郎”（详绍兴二年谱），所谓“右”者，依宋制，当指无出身而居官之文人。而毗陵 张汝舟登崇宁五年进士第，乃有出身之文人，毗陵 张汝舟于建炎三年已官朝奉郎，阳翟 张汝舟至绍兴元年方得此衔，前者较后者高六阶。且前者建炎四年五月在明州因“应奉简俭”特迁一官，升任中书门下省检正诸房公事，由地方调中央。而后者绍兴元年、二年却在池州措置军期事务。二者地位悬殊，不可能为同一人。

八月十八日，明诚卒于建康，年四十九。

后序：“（明诚）遂驰马去，涂中奔驰，冒大暑，感疾，至行在，病痁。七月末，书报卧病，余惊怛，念侯素性急，奈何病痁？或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏肓。余悲泣仓黄，不忍问后事。八月十六日，遂不起。取笔作诗，绝笔而终。”

旋葬之，清照为文以祭。

谢伋四六谈麈卷一：“赵令人李，号易安，其祭湖州文曰：‘白日正中，叹庞翁之机捷；坚城自堕，怜杞妇之悲深。’”谢伋，赵明诚姨兄克家之子。谈麈成书于绍兴十二年五月十三日。

葬毕，清照大病，时势日亟，以文物器皿托李擢带往洪州。

后序：“葬毕，余无所之。朝廷已分遣六宫，又传江当禁渡。时犹有书二万卷，金石刻二千卷，器皿茵褥可待百客，他长物称是。余又大病，仅存喘息。时势日迫，念侯有妹婿任兵部侍郎，从卫在洪州，遂遣二故吏往投之。”

案：宋史 高宗纪八月：“己未，太后发建康……（闰八月）丁酉，太后至洪州。”要录卷二十六谓八月壬子，“诏尚书吏部侍郎高卫从卫往洪州”，而未及李擢，唯卷二十九云十一月壬子，隆祐太后退保虔州，知洪州 王子献弃城遁走抚州，“于是中书舍人李公彦、徽猷阁待制权兵部侍郎李擢皆遁”。可见后序所云“妹婿任兵部侍郎”，即李擢也。公彦，擢之父。

病起，清照作山花子词。

案：此词见汲古阁未刻词本漱玉词，四印斋本调名作摊破浣溪沙，首句云“病起萧萧两鬓华”，后起云“枕上诗书闲处好”，即后序所云“偶病中把玩，搬在卧内者”也。

闰八月壬辰，御医王继先从赵明诚家市古器，谢克家奏止之。

要录卷二十七闰八月壬辰：“和安大夫 开州团练使王继先，尝以黄金三百两，从故秘阁修撰赵明诚家市古器。兵部尚书谢克家言：恐疏远闻之，有累盛德，欲望寝罢。上批令三省取问继先因依。继先，开封人，时年三十余。为人奸黠，喜谄佞，善亵狎。建炎初，以医得幸，其后浸贵宠，号王医师。”靖康二年春，高宗在扬州，白昼淫乐，金兵突袭时受惊，丧失生育能力，继先为配壮阳药，倍受宠幸，尝失言：“桧，国之司命；继先，朕之司命。”

案：宋史 佞幸 王继先传谓：“继先遭遇冠绝人臣，诸大帅承顺下风，莫敢少忤，其权势与秦桧埒。桧使其夫人诣之，叙拜兄弟，表里引援。”又谓侍御史杜莘老劾其十罪，中有一条，“自金使来，日辇重宝之吴兴”。可见王继先善聚敛，故向明诚家市古器。而桧与王氏虽为清照表亲，却未伸援手。

十一月丁卯，清照两舅降金。

要录卷二十九冬十一月丁卯：“时金分兵侵抚州，守臣王仲山以城降拜，金以其子权知州事，令括管内金银赴洪州送纳。又侵袁州，守臣显谟阁待制王仲嶷亦降。仲山，珪子；仲嶷，仲山兄也。”

案：仲山，又作仲端。二人乃清照生母之兄弟。

十一月戊午，金人陷洪州，赵氏连舻渡江之书散为云烟。

后序：“冬十二月，金人陷洪州，遂尽委弃，所谓连舻渡江之书，又散为云烟矣。独余少轻小卷轴书帖，写本李、杜、韩、柳集，世说、盐铁论、汉唐石刻副本数十轴，三代鼎鼐十数事，南 唐写本书数箧。偶病中把玩，搬在卧内者，岿然独存。”

案：宋史 高宗纪十一月戊午：“金人陷洪州，权知州 李积中以城降。”后序谓十二月，误。

夫死，往依其弟李迒。

后序：“上江既不可往，又虏势叵测，有弟迒，任敕局删定官，遂往依之。”

案：前人多疑“迒”字误，然清照有堂兄李迥，曾为明水廉先生序题跋，皆为“辶”旁，当不误。又宋会要辑稿刑法一之三五载，绍兴元年五月二十八日，宣义郎李迒转一官，皆可证。

时传赵氏有“颁金”之语，清照惶怖，尽将铜器赴外廷投进，一路追随帝踪。

后序：“先侯疾亟时，有张飞卿学士携玉壶过视侯，便携去，其实珉也。不知何人传道，遂妄言有颁金之语，或传亦有密论列者。余大惶怖，不敢言亦不敢已，尽将铜器等物，欲赴外廷投进。到越，已移幸四明，不敢留家中，并写本书寄剡。”

案：颁金，指皇帝赐金。高宗喜书画、好古玩，其宠臣御医王继先又曾以黄金三百两向赵家市古器。因此以“颁金”为名，向赵氏遗孀李清照求购文物，清照惧，遂欲向外廷投进。参见本书金石录笺注⁵⁸。所谓“密论列者”，似指王继先，宋史本传称其“奸黠善佞”、“怙宠奸法”，故能密为论列。

据宋史 高宗纪，本年冬清照追随高宗之行踪如下：十月癸未，帝至杭州，复如浙东；壬辰，帝至越州；十一月戊申，金帅兀朮陷和州，己酉，陷无为军；庚申，陷真州；壬戌，犯建康府、陷溧水。己巳，帝发越州；癸酉，帝如明州；十二月丙子，帝至明州；壬午，定议航海避金兵；乙酉，兀朮陷临安府；己丑，帝乘楼船次定海县；癸巳，帝次昌国县；戊戌，金兵陷越州；庚子，帝移幸温、台。清照一路追随高宗，后有追兵，艰辛异常。

清照离建康南下，途中作浪淘沙词，怀念明诚。

案：此词见明 杨慎词林万选卷四，词云“画楼重上与谁同”，“留得罗襟前日泪，弹与征鸿”，皆为怀念新故之明诚。又云“回首紫金峰”，显系指镇江之紫金峰。

冬，又作孤雁儿词，再抒悼念明诚之情。

案：此词载梅苑卷一，有序云：“世人作梅词，下笔便俗。予试作一篇，乃知前言不妄耳。”梅苑于今冬编成，故知词作于本年冬初。词之下阕云“吹箫一去玉楼空”，乃悼念明诚也。

又有清平乐词，写奔亡之苦。

案：此词载梅苑卷九。下阕云：“今年海角天涯，萧萧两鬓生华。”盖写追随帝踪，漂流两浙也。

冬，梅苑编成，收清照词六首。

案：据编者黄大舆自序，此书成于己酉（建炎三年）之冬，内收清照孤雁儿、满庭芳（小阁藏春）、玉楼春（红酥肯放琼苞碎）、渔家傲（雪里已知春信至）、清平乐（年年雪里）、殢人娇（玉瘦香浓）。





建炎四年庚戌（一一三〇） 四十七岁


是岁，吕颐浩、杜充、范宗尹为相。

春，清照追随高宗辗转浙东。

后序：“到台，台守已遁。之剡，出陆，又弃衣被走黄岩。僱舟入海，奔行朝。时驻跸章安，从御舟海道之温，又之越。”

案：据宋史 高宗纪，春正月甲辰朔，御舟碇海中。乙巳，金人犯明州，张俊及守臣刘洪道击退之。丙午，帝次台州 章安镇。庚戌，金人再犯明州。己未，金人陷明州，夜大雨，破定海，以舟师来袭御舟，张公裕以大舶击退之。辛酉，帝发章安镇，甲子，泊温州港口。丁卯，台州守臣晁公为遁。二月丙子，金人自明州引兵还临安，丙戌，自临安退兵，帝命刘光世率兵追之。庚寅，帝次温州，浙东防遏使傅崧卿入越州。三月丁巳，金人至镇江府，韩世忠屯焦山寺邀击之。辛酉，御舟发温州。夏四月癸未，帝驻越州。清照一路追随，唯“入睦”路线不合，盖后序误。“睦”，一作“陆”，可从。

清照在明州，尝散失书画。

元 袁桷清容居士集卷四十六跋定武禊帖不损本：“赵明诚本，前有李龙眠画右军像，后明诚亲跋。明诚之妻李易安夫人避难奉化，其书画散落，往往故家多得之。”清 全祖望鲒埼亭集外编卷二十三宋绍兴学宫禊帖旧本纪：“赵侍郎 明诚本，前有龙眠 蜀纸右军像，后有明诚跋。明诚夫人李易安寓吾乡之奉化，故归于史氏。”又鲒埼亭集卷二李易安兰亭叹序再及之，并云右军小像，“宋亡，流转入燕，是吾乡兰亭掌故也。京邸曾见之于宗室贝子斋中，谷林劝余以诗纪之。”

案：奉化为明州属县。清照避居明州，当在本年正月中。

入海，有渔家傲词志其事。

案：此词见乐府雅词卷下，词云：“天接云涛连海雾，星河欲转千帆舞。仿佛梦魂归帝所，闻天语，殷勤问我归何处。”写海上航行，并假想遇高宗也。今人或谓作于莱州，恐未安。词人若无航海体验，决不能写出此词。

夏四月癸未，帝驻越州。宋史 高宗纪

案：自是日起，至绍兴二年正月丙午，行朝在越州，清照亦居越州。

五月壬子，谢克家试工部尚书、綦崈礼试尚书吏部侍郎、李擢试给事中。

要录卷三十三：“徽猷阁学士知泉州 谢克家试工部侍郎……中书舍人綦崈礼试尚书吏部侍郎，给事中汪藻试兵部侍郎，仍兼直学士院。时从官随驾者，惟崈礼及藻两人，它在道未至也。寻又诏崈礼兼直学士院……徽猷阁待制李擢并试给事中。徽猷阁待制席益、胡交修并试中书舍人。”

案：陈与义简斋集卷二十五有三月二十日闻德音寄呈李德升席大光新有召命皆寓永州诗，胡穉注：“德升名擢，济南人。”是日，高宗“以金兵退肆赦”，盖李擢自永州贬所召还，至五月壬子，始任给事中也。綦崈礼，字叔厚，高密人。赵挺之有一姊（或妹）嫁其父綦亢，赠封文安郡夫人，紫微集卷二十有特赠文安郡夫人制。故崈礼为明诚之表兄。又洪迈翰苑群书卷下翰苑题名谓崈礼绍兴元年二月，以吏部侍郎权直学士院。后清照因诉后夫张汝舟入狱，得其援助，有投翰林学士綦崈礼启（见绍兴二年九月谱）。

秋七月乙卯，金人徙徽、钦二帝自韩城之五国城。

七月丁巳，申明元祐党人子孙于州郡自陈，尽还当得恩数。宋史 高宗纪

案：要录卷三十五载言者谓元祐臣僚虽三次遇赦，尚未尽复恩数，宰执如吕公著、范纯仁，余官若程颐、晁补之、黄庭坚、张耒、李格非，乞特降亲笔，并与尽复官职、赠谥。均案：格非是否追复官职，史无明文，然其子迒已于建炎三年任敕局删定官，当已得恩数。

七月丁卯，金人立刘豫为帝，国号齐。宋史 高宗纪清照作诗斥之。

朱熹朱子语类卷一百四十：“本朝妇人能文只有李易安与魏夫人。李有诗，大略云‘两汉本继绍，新室如赘疣’云云，‘所以嵇中散，至死薄殷 周’。中散非汤 武得国，引之以比王莽。如此等语，岂女子所能。”

案：此四句后人多作一首，乾隆章丘县志则题作咏史。

八月辛未朔，以礼部尚书谢克家为参知政事。宋史 高宗纪

冬十月，秦桧携妻王氏自楚州经涟水航海归行在。宋史 秦桧传

要录卷三十八：“初，金人以桧请存赵氏，金主晟高其节，以赐左监军昌为任用。任用者，犹执事也……由是得与王氏俱行……至涟水军界，为（丁）禩逻者所得。”上书同卷注引朱胜非秀水闲居录云：“秦桧随敌北去，为大帅达兰任用，至是与其家始得归。桧，王氏（王珪子仲山）婿也。王仲山有别业在济南，金为取千缗赆其行。然全家来归，婢仆亦皆故人，知其非逃归也。”又引林泉野记云：“桧在金，为徽宗作书上尼玛哈，以结和议。尼玛哈喜之，赐钱万贯、绢万匹。建炎四年，金攻楚州，乃使乘船舰，全家厚载而还，俾结和议为内助。桧至涟水军贼丁禩寨，诸将多曰：‘两军相拒，岂全家厚载造朝者，必大金使来阴坏朝廷，宜速诛之，以绝后患。’”又引赵甡之遗史云：“秦桧初以不愿立张邦昌遭尼玛哈拘执北去，并妻王氏同行，随行者有小奴砚童、小婢兴儿、御史台衙司翁顺而已……金人欲用达兰提兵而南也，命桧以任用偕行。桧密与妻王氏为计：至燕山府留王氏，而己独行；故为喧争曰：‘我家翁父使我嫁汝时，有资财二十万贯，欲使我与汝同甘苦，尽此平生。今大金国以汝为任用，而乃弃我于途中耶！’喧争不息。达兰之居与桧之居邻比，声相闻。达兰之妻一车婆闻之……曰：‘不须虑也，大金法令，许以家属同行。’”

案：清照父李格非为王珪之婿，秦桧为王珪孙婿。则清照与桧妻王氏实姑表姊妹。王氏乃清照二舅王仲山之女，见王明清挥麈录余话卷二，云：“后会之（秦桧）再入相，会之，仲山婿也。”而仲山为王珪之次子。

十月丁亥，綦崈礼知漳州。

要录卷三十八：“丁亥，尚书吏部侍郎兼权直学士院綦崈礼充徽猷阁待制知漳州。”

十一月丁未，秦桧为礼部尚书。

十一月壬子，朝廷放散百官，清照至衢州。

后序：“庚戌十二月，放散百官，遂之衢。”

案：要录卷三十九“十一月庚戌”载：“自金人破楚州，游骑至江上，朝廷震恐，乃议放散百司。”壬子：“诏放散行在百司，除侍从台谏官外……余令从便寄居，候春暖赴行在。”清照谓十二月，当为实行之日。

是岁，朱熹生。王懋竑朱子年谱考异附录





绍兴元年辛亥（一一三一） 四十八岁


春正月己亥朔，帝在越州。是日，改元绍兴。

二月辛巳，以秦桧为参知政事。

三月，清照复赴越，文物被盗五簏。

后序：“绍兴辛亥春三月，复赴越……惟有书画砚墨可五七簏，更不忍置他所，常在卧榻下，手自开阖。在会稽，卜居土民钟氏舍，忽一夕穴壁负五簏去。余悲恸不得活，重立赏收赎。后二日，邻人钟复皓出十八轴求赏，故知其盗不远矣。万计求之，其余遂不可出。今知尽为吴说运使贱价得之。所谓岿然独存者，乃十去其七八。”

案：要录卷二十四载建炎四年六月癸未：“朝请郎主管江州 太平观 吴说为福建路转运判官。”王谱按：“吴说已于是年七月望在钱塘得阎立本画，被盗事当在三月与七月之间。”

夏四月二十八日，以府帅赵存诚之请，“诏广东路转运司急速挪拨修城钱五千贯付广州，专充修城使用”。宋会要 方域九之二十八、二十九

夏六月甲戌，诏诸路转运司类省试举人，令于帅臣部使者中择文学之臣领其事，明诚兄存诚自广东当此选。要录卷四十五

秋八月丁亥，以秦桧为尚书右仆射、同中书门下平章事、兼知枢密院事。

八月四日，清照弟李迒转一官，权工部侍郎韩肖胄落权字。

宋会要辑稿 刑法一之三五：“八月四日，参知政事提举重修敕令张守等上绍兴新敕一十二卷……诏详定官权工部侍郎韩肖胄落权字……宣义郎李迒……各转一官。”

九月甲午朔，给事中李擢罢为显谟阁待制知严州。

要录卷四十七云：“先是侍御史沈与求奏，擢尝事伪庭，不当用。不报，擢求去，乃有是命。”

十一月戊戌，诏移跸临安。





绍兴二年壬子（一一三二） 四十九岁


春正月壬寅，帝发绍兴府；丙午，至临安府，己未，修临安城。

春，清照赴临安。

后序：“壬子，又赴杭。”

案：清照当在高宗迁杭不久赴杭。

三月甲寅，清照作一联嘲新进士张九成。

要录卷五十二绍兴二年三月：“甲寅，上策试诸路类试奏名进士。”注引盐官进士张九成对策，有云：“澄江泻练，夜桂飘香，陛下享此乐时，必曰西风凄动，两宫得无忧乎？”“上感其言，擢九成第一。”

陆游老学庵笔记卷二：“张子韶对策有‘桂子飘香’之语。赵明诚妻李氏嘲之曰：‘露花倒影柳三变，桂子飘香张九成。’”

清 俞正燮癸巳类稿卷十五易安居士事辑：“又为诗诮应举进士曰：‘露花倒影柳三变，桂子飘香张九成。’应举者服其工对，传诵而恶之。”

案：张九成，字子韶，宋史有传。

春，清照有偶成诗悼念明诚。

案：此诗载永乐大典八八九册十八页，为黄盛璋先生首次发现。诗中回忆十五年前屏居青州时夫妇赏花赋诗情景。

又有菩萨蛮词怀念故乡。

案：此词原载乐府雅词卷下，起云“风柔日薄春犹早，夹衫乍著心情好”，似为定居杭州时语。换头云“故乡何处是，忘了除非醉”，思乡也。

八月甲寅，秦桧罢相，以綦崈礼出其所献二策故也。

要录卷五十七八月：“甲寅，尚书右仆射同中书门下平章事兼知枢密院事秦桧罢为观文殿学士提举江州 太平观……上乃召兵部侍郎兼直学士院綦崈礼入对，出桧所献二策，大略欲以河北人还金，中原人还刘豫，如斯而已。上谓崈礼曰：‘桧言南人归南，北人归北，朕北人，将安归？又桧言臣为相数月，可使耸动天下，今无闻。’崈礼请御笔付院，上即索纸，书付崈礼。”

案：此御笔于绍兴二十三年令台州于谢伋家收缴，详后谱。

八月丙辰，明诚兄思诚守起居郎。

要录卷五十七谓是日“直秘阁主管江州 太平观 赵思诚守起居郎……思诚，明诚兄也”。

九月戊午朔，以清照讼后夫张汝舟妄增举数入官，张因除名，柳州编管。

要录卷五十八谓是日“右承奉郎监诸军审计司张汝舟属吏，以汝舟妻李氏讼其妄增举数入官也。其后有司当汝舟私罪，徒，诏除名，柳州编管。原注：十月己酉行遣。李氏，格非女，能为歌词，自号易安居士。”

案：此为阳翟 张汝舟，见建炎三年八月谱。要录为严肃之史书，上承通鉴、续资治通鉴长编治史传统，以官修日历、实录、会要为主要资料来源，经翔实考订而成书，可作信史。然后之学者为清照改嫁事“辨诬”，疑所云不实，盖未深考也。

王灼碧鸡漫志卷二：“易安居士，京东路提刑李格非 文叔之女，建康守赵明诚 德甫之妻……赵死，再嫁某氏，讼而离之。”

案：宋人所纪清照改嫁史料约七条，见黄盛璋李清照事迹考辨（载中华书局一九六二年版李清照集），可证清照确曾改嫁。改嫁本无碍人品，亦宋代之习俗。据宋史 礼志十八：“宗室女再嫁者，祖、父有二代任殿直若州县官已上，即许为婚姻。”又云：“宗室离婚，委宗正司审察……非袒免以上亲与夫听离，再嫁者委宗正司审核。”宋代名臣范仲淹“生二岁而孤，母夫人贫无依，再适长山 朱氏”，后公贵，赠“妣谢氏为吴国夫人”（见欧阳修范仲淹神道碑）。又秦观外舅徐成甫之继室蔡氏夫人，本为环氏孀妇，“一年而归徐君”，“卒之日，里巷相传，皆叹曰：‘异者若人者，岂前古所谓烈女者欤！’”（见拙著淮海集笺注卷三八蔡氏夫人行状）在宋代宗室女之再嫁已载入礼志，事实上当不乏其人。因此清照之再嫁，在当时是合法合理合情之举，且有事实根据，毋庸讳言。是时清照自己亦有投翰林学士綦崈礼启，谈及改嫁经过云：“弟既可欺，持官书来辄信；身既欲死，非玉镜架亦安知。”谓改嫁系被欺骗。故苕溪渔隐丛话前集卷六十云：“易安再适张汝舟，未几反目，有启事与綦处厚云：‘猥以桑榆之晚景，配兹驵侩之下才。’传者无不笑之。”据启事云：“友凶横者十旬，盖非天降；居囹圄者九日，岂是人为！”可见与后夫相处才百日，而入狱却九天。依宋刑统；妻告夫虽得实，亦须“徒二年”，盖因綦崈礼之援手，故清照入狱九天而获释。自明人徐㶿笔精而后，清代 卢见曾、俞正燮、陆心源、李慈铭以及当代夏承焘、唐圭璋、黄墨谷诸家，皆反对改嫁之说，然多为推理，而无史实为据，似不可从。

九月己巳，集英殿修撰李擢复徽猷阁待制。要录卷五十八

冬十一月二十三日，诏从泉州故相赵挺之家取国史实录善本。

宋会要辑稿五十五崇儒四：“绍兴二年十一月二十三日，秘书少监洪炎言：‘福州故相余深家、泉州故相赵挺之家，藏国史实录善本……望下逐州谕令来上，优加恩赍。’从之。”

案：南渡后，挺之子存诚、思诚曾居住泉州。福建通志卷五十二云：“赵思诚，字道夫，高密人。父挺之，崇宁中宰相。思诚与兄存诚，相继成进士。弟明诚，亦有文学。建炎南渡，存诚帅广东，与思诚谋移家所向。以泉南俗淳，乃至五羊抵泉，因家焉。思诚复以宝文阁待制守泉，明诚亦以集英殿修撰帅金陵。从弟濬、涣，皆成进士。涣任御史，以亲党在泉，亦从居焉。”

王谱：“按是时赵思诚守起居郎，必在临安。清照与张汝舟离异不久，或亦在临安，赵存诚殆已卒。所云泉州故相赵挺之家，不知何人。惟在绍兴五年，赵明诚家曾缴进哲宗皇帝实录，则此赵挺之家或即赵明诚家，清照或曾赴闽也。”夷坚志谓赵存诚卒于广州帅任，其时当在绍兴元年六月省试举人以后。案：此处当指思诚家。





绍兴三年癸丑（一一三三） 五十岁


是岁，高宗在临安，吕颐浩、朱胜非并相。

春正月壬午，起居郎赵思诚试中书舍人。要录卷六十二

案：张纲华阳集卷八有赵思诚除中书舍人制。

二月辛丑，诏广东诸郡盗贼所过，被掠之家，捐其税用，中书舍人赵思诚请也。要录卷六十三

二月九日，庄绰鸡肋编成，作序。

案：鸡肋编卷中曾载易安作诗讥士大夫及王准孙婿有李格非等事。

三月己未，中书舍人赵思诚请禁武臣添差，以清入仕之门，息冗官之弊。

要录卷六十三：“己未，中书舍人赵思诚言：州县武臣添差甚众，一郡有至三四十人，贪污不法，民受其弊。望自今惟忠义及有功劳于国之子孙，朝廷特加优恤者许添外，余并禁止。若员多缺少，自当稍清入仕之门，以息官冗民贫之弊。诏除宗室外，令吏部开具申尚书省。”

三月己巳，徽猷阁待制知平江府 李擢试尚书工部侍郎。要录卷六十三

春暮，清照有好事近词，抒伤春之情。

案：此词原载乐府雅词卷下。前结回忆旧时以如梦令咏海棠时情景；后结寓悼念明诚之情，并借鹃啼以怀归。当为定居杭州以后所作，姑系于本年。

夏四月丁未，工部侍郎李擢言平江民间利病五事。要录卷六十四

五月乙卯，命工部侍郎李擢提举制造浑仪。要录卷六十五

五月丁卯，韩肖胄、胡松年充金国军前通问使。

要录卷六十五：“丁卯，尚书吏部侍郎韩肖胄为端明殿学士同签书枢密院事，充大金军前奉表通问使；给事中胡松年试工部尚书充副使。”

五月己未，赵思诚提举江州 太平观。

要录卷六十五五月己未：“中书舍人赵思诚充徽猷阁待制提举江州 太平观，从所请也。”

六月丁亥，韩肖胄、胡松年入辞。要录卷六十六清照有诗上枢密韩公工部尚书胡公。

案：清照诗见赵彦卫云麓漫钞卷十四，有序云：“绍兴癸丑五月，枢密韩公、工部尚书胡公使虏，通两宫也……今家世沦替，子姓寒微，不敢望公之车尘。又贫病，但神明未衰落，见此大号令，不能忘言，作古、律诗各一章，以寄区区之意。”诗之起句云“三年夏六月”，正韩、胡二公入辞赴金时也。

秋七月己未，置博学宏词科，用工部侍郎李擢奏也。要录卷五十七

九月十一日，谢克家跋明诚旧藏蔡襄谢御书诗卷。

案：蔡襄楷书谢赐御书诗卷，真迹藏日本 东京 台东区 立书道博物馆。米芾跋云：“芾于旧翰林院曾观刻石，今四十年，于大丞相天水公府始观其真迹。书学博士米芾。”又文及甫跋云：“大观三年仲冬上休日青社之简政堂观。河南 文及甫。”克家跋载蔡襄进御赐书诗卷影印本，云：“姨弟赵德夫，昔年屡以相示，今下世未几，已不能葆有之，览之凄然。汝南 谢克家，癸丑九月十一日临安 法惠寺。”此跋后又有一跋云：“舅家物，藏之久矣。今得观于檇李，良可叹也！己丑四月三日，崧谨识。”于谱云：“此跋之崧，似亦为明诚之姻亲。已知明诚有姐妹四人，长归史氏，一归营丘 王师敏；两妹一归李擢，一归傅察。擢二子：益谦、益能。察三子：自强、自得、自修。史、王后人未详。”

复案：克家跋云“舅家物”，指郭家。王明清挥麈录 后录云：“元祐中，有郭概者，东平人。法家者流，遍历诸路提点刑狱，善于择婿。赵清宪、陈无己、高昌庸、谢良弼，名位皆优，而谢独不甚显。其子乃任伯，后为参知政事。无己集中首篇送外舅郭大夫诗是也。赵、高子孙甥婿，皆声华籍甚，数十年间，为荐绅之荣耀焉。良弼，显道之弟也。”任伯，谢克家之字，宋史有传。

冬十月戊子，李擢试礼部尚书；壬寅，以徽猷阁直学士知婺州。要录卷六十九

十一月乙亥，谢克家知台州，寻改衢州。

要录卷七十是日载：“资政殿学士提举万寿观兼侍读谢克家知台州，从所请也。克家本吕颐浩所引，至是数称疾求去，上许之，寻改衢州。”

是岁之前，清照曾有长寿乐词，贺南昌生日。

案：此词原载新编通用启札截江网卷六，全宋词据以录入，调下皆题作“南昌生日”。明钞本诗渊第六册第四五五七页亦载此词，题作“冬寿太守”，署“宋 延安夫人”，疑误。案词云“有令容淑质，归逢佳偶”，可证寿主乃女子，题云“南昌”，当指此妇诰命为南昌夫人。词又云“昼锦满堂华胄”，昼锦堂，乃宋仁宗时宰相韩琦守相州时所建，其后人韩治又作荣归堂、肖胄作荣贵堂，“三世守乡郡，人以为荣”。本年五月，肖胄使金，清照上诗自称：“有易安室者，父、祖皆出韩公门下。”有此渊源，故上寿词。案：肖胄母文氏，彦博之后，肖胄使金，宋史本传云：“母文语之曰：‘汝家世受国恩，当受命即行，勿以我老为念。’帝称为贤母，封荣国夫人。”其前盖封赠南昌夫人，姑系本年，待考。





绍兴四年甲寅（一一三四） 五十一岁


是岁，高宗在临安，朱胜非为相。

春正月己卯，韩肖胄罢签书枢密院事。

要录卷七十二：“己卯，端明殿学士同签书枢密院事韩肖胄以旧职知温州。肖胄与朱胜非议事不合，力求去，疏三上，乃有是命。后三日，改提举临安府 洞霄宫。”

三月己巳，谢克家请许戚里之家于所在州公库或官务寄造祭酒。

要录卷七十四：“己巳，诏戚里之家应造酒者，许即在州公库或官务寄造，为宾祭之用，岁无过三十石……郡守谢克家请于朝，故有是命。”

夏五月庚戌朔，赵思诚试中书舍人。

要录卷七十六：“绍兴四年五月庚戌朔，徽猷阁待制知温州 赵思诚试中书舍人。”

案：盖思诚 绍兴三年五月至本年五月之间提举江州 太平观不久，即改知温州。

五月戊午，翰林学士綦崈礼试尚书礼部侍郎，兼权直学士院。要录卷七十六

五月癸亥，赵思诚被论辞中书舍人。

要录卷七十六：“时赵思诚新除中书舍人……（殿中侍御史常同言：）‘思诚，挺之子。挺之首陈继述，实致国祸，且与京、黼同时执政。今公道既开，岂可使其子尚当要路？’胜非不悦，同坐是徙官，思诚亦辞不至。”

六月二十七日，从知婺州 李擢请，诏今岁科举权免差知县、县令充郡考试官。宋会要辑稿 选举二十之三十四

秋七月戊午，谢克家卒于衢州任所。要录卷七十八

嘉定赤城志卷三十四称谢克家云：“吏治精明，人不敢犯。先是为谏议大夫，言蔡京事甚力；又明元祐党籍之枉，公论韪之。后参知政事，以资政殿学士知衢州，终于衢。遗命以朱邑事为比，俾葬黄岩灵石山，子孙家焉。”

案：朱邑，西汉人。为桐乡吏，有政绩，临终嘱葬桐乡，曰：“我为桐乡吏，其民爱我。”民立祠以祀之。见汉书本传。

八月己亥，赵思诚复为徽猷阁待制知台州。要录卷七十九

案：要录卷七十九云：“思诚既为常同所劾，抗疏力辞，而有是命。”又嘉定赤城志卷九：“绍兴四年十月十三日，左朝散郎徽猷阁待制赵思诚知台州，十一月四日替。”

是时，吕颐浩有书致思诚表钦敬。

吕颐浩与赵道夫书：“向台旂在泉南，使人回上状，幸尘视未？永嘉下车之初，尝蒙枉教，闻掖垣之召。因本州急促往婺州，持书令前路投纳。继而收德升书，知此书不获通呈，谅蒙昭察。近时士大夫力辞侍从之召者，百无一二，岂意难进易退之风，前辈高节，今日复见，第增钦仰。丹丘小邦，不足烦施设，然民淳事简，军粮可以足用，地僻少过客，永嘉所不逮也。”忠穆集卷六

案：“力辞侍从之召”，指思诚力辞中书舍人；丹丘，在台州 宁海县东南九十里，借指台州。德升，李擢之字。

清照作金石录后序。

宋 洪迈容斋四笔卷五：“东武 赵明诚 德甫，清宪丞相中子也，著金石录三十卷，上自三代，下讫五季，鼎、钟、甗、鬲、槃、匜、尊、爵之款识，丰碑大碣显人晦士之事迹见于石刻者，皆是正讹谬，去取褒贬，凡为卷二千。其妻易安 李居士，平生与之同志，赵殁后，愍悼旧物之不存，乃作后序，极道遭罹变故本末。……时绍兴四年也，易安年五十二矣。”

案：后序原署作序年月，各本金石录俱作“绍兴二年”，惟容斋四笔及明钞说郛本瑞桂堂暇录所收后序作“绍兴四年”。以后序所云“予以建中辛巳始归赵氏”及“余自少陆机作赋之二年，过蘧瑗知非之两岁”考之，当以绍兴四年为是。此外尚有夏承焘等五年说，不足据。详后序笺注¹。

八月二十七日，知婺州 李擢上言，今岁应办大礼钱帛。宋会要辑稿选举卷二十之四

九月戊申，金人与伪齐合兵自淮阳分道来犯。宋史 高宗纪

癸酉，以赵鼎为尚书右仆射、同中书门下平章事兼知枢密院事。同上书

冬十月丙子朔。高宗决策御驾亲征。

宋史 高宗纪：“冬十月丙子朔，与赵鼎定策亲征，命张俊以军援淮东，刘光世移军建康，车驾择日进发。”“丙申，命后宫自温州泛海如泉州。”“戊戌，帝御舟发临安。”庚子，“如建康，壬寅，帝次平江”；“命韩世忠、杨沂中分兵扼沿海要地”。

清照避兵金华。

打马图序：“今年十月朔，闻淮上警报，江浙之人，自东走西，自南走北，居山林者谋入城市，居城市者谋入山林，旁午络绎，莫不失所。易安居士自临安溯流，涉严滩之险，抵金华，卜居陈氏第。”

途中，作夜发严滩诗。

案：此诗载明 李伯潮辑钓台集卷下，亦见清 厉鹗宋诗纪事卷八十七。严滩在今浙江 桐庐县 富春江畔，相传为东汉 严子陵垂钓处。

十一月二十四日，清照在金华成打马图经，并为之作序。

序云：“乍释舟楫而见轩窗，意颇释然。更长烛明，奈此良夜乎？于是乎博弈之事讲矣……予独爱‘依经马’，因取其赏罚互度，每事作数语，随事附见，使儿辈图之。”末署：“时绍兴四年十一月二十四日，易安室序。”

又作打马赋及打马图经命辞。

赋云：“予性专博，昼夜每忘食事。南渡金华，侨居陈氏第，讲博弈之事，遂作依经打马赋。”中云：“平生不负，遂成剑阁之师；别墅未输，已破淮 淝之贼。今日岂无元子，明时不乏安石。”辞曰：“佛狸定见卯年死，贵贱纷纷尚流徙。满眼骅骝杂，时危安得真致此？木兰横戈好女子，老矣谁能致千里，但愿相将过淮水。”

案：打马图经 命辞凡十三则，附于打马图经诸例之后。

十二月庚子，金人退师。宋史 高宗纪

要录卷八十三载：“时金师既为（韩）世忠所扼，会天雨雪，粮道不通，野无所掠，至杀马而食……金主晟病笃，将军韩常语宗弼……宗弼然之，夜引还。金军已去，乃遣人谕（伪齐）刘麟及其弟猊。于是麟等弃辎重遁去，昼夜兼行二百余里。”





绍兴五年乙卯（一一三五） 五十二岁


春正月乙巳朔，高宗在平江府。庚戌，张俊遣将败金兵于淮河南岸。辛酉，抗金三帅韩世忠、刘光世、张俊入朝，各皆晋职。

是月金主晟殂、旻之孙亶立。

二月壬午，高宗至临安。丙戌，以赵鼎为左仆射，张浚右仆射，并同中书门下平章事兼知枢密院事，都督诸路军马。

春三月，清照在金华，有武陵春词。

案：此词见类编草堂诗余卷一，题作“春晚”。黄谱：“绍兴五年（公元一一三五年）乙卯，清照五十二岁。春，清照在金华，作武陵春词。”词写暮春景象，兼喻孤独之感。

又有诗题八咏楼。

案：此诗见方舆胜览卷七，当因金兵南侵而赋，借以慨宋室之不振，江山之难守也。楼为金华名胜，南齐 沈约始建，初名元畅楼，约有登元畅楼诗，凡八咏，后人因以名楼。

春，朱敦儒有鹊桥仙 和李易安金鱼池莲词。

朱词云：“白鸥欲下，金鱼不去，圆叶低开蕙帐。轻风冷露夜深时，独自个、凌波直上。幽兰共晚，明珰难寄，尘世教谁将傍？会寻织女趁灵槎，泛旧路、银河万丈。”

案：今人邓子勉樵歌校注谓此词作于嘉禾，所附年谱简编云：“绍兴四年九月后，朱氏姻家赵子昼知秀州（今浙江 嘉兴），五年知平江（今江苏 苏州）。朱氏离开江西后便依赵氏而侨居秀州，直至是年七月。”舆地纪胜卷三：“金鱼池，在嘉兴县西北一里。唐刺史丁延赞养金鲫鱼于此，故谓之金鱼池。”清照原唱作于何时，是否到过嘉兴，皆未见记载，姑附于此。至元嘉禾志：“月波楼在郡治西北二里，下瞰金鱼池。”

夏四月甲子，徽宗死于五国城（今黑龙江 依兰）。宋史 高宗纪

五月三日，诏于金华 清照居处取哲宗实录。

宋会要辑稿 崇儒四：“五年五月三日，诏令婺州取索故直龙图阁 赵明诚家藏哲宗皇帝实录缴进。”

案：时明诚妹婿李擢知婺州，诏令婺州取索，当系李擢执行也。于谱云：“建炎以来朝野杂记 甲集卷四，谓是书得于故相赵挺之家。按绍兴二年曾诏令于泉州故相赵挺之家取国史实录善本，至是乃于清照处得哲宗实录。宋会要辑稿云‘令婺州索取’，与清照行踪合。又按赵挺之曾任哲宗实录修撰，故家有此书。”王谱则云：“按哲宗前实录一百卷，后实录九十四卷，蔡京所修……东南兵火，典籍沦亡，遍求始于绍兴五年得之赵氏。”此云“蔡京所修”，京与赵挺之同在徽宗朝任左右丞相，故可能参与修撰并收藏。

未几，清照回临安。

案：春初，金人已退兵，清照逗留至五月必还临安。





绍兴六年丙辰（一一三六） 五十三岁


是岁，张浚、赵鼎并相。

春正月癸酉，命给事中、中书舍人甄别元祐党籍。

三月己巳，以韩世忠为京东、淮东路宣抚处置使、岳飞为京西、湖北路宣抚副使。

秋八月甲辰，岳飞遣统制牛皋破伪齐镇汝军。是月，又与伪齐战于蔡州，克之。

九月丙寅朔，高宗发临安。岳飞复卢氏县，后以孤军无援，复还鄂州。

十二月甲午朔，召秦桧赴行在，戊甲，赴讲筵供职。





绍兴七年丁巳（一一三七） 五十四岁


春正月癸亥朔，高宗在平江，下诏移跸建康。癸未，以翰林学士陈与义参知政事；丁亥，以秦桧为枢密使。

二月丁巳，以岳飞为太尉，湖北、京西宣抚使。己未，高宗发平江，三月辛未，至建康。

春，清照有转调满庭芳词。

案：此词原载乐府雅词卷下，黄墨谷重辑李清照集列为“建炎元年南渡以后之作”，并云“系怀京洛旧事”。词写避乱归来，甫至临安心境，当作于绍兴七年前后，因系于此。

夏四月庚戌，以张浚累陈积虑并兵，岳飞解职；六月丙辰，岳飞复职。

秋八月乙未，赵思诚起为中书舍人。

要录卷一一三：“徽猷阁待制提举江州 太平观 赵思诚并为中书舍人。思诚尝除舍人，坐其父挺之直陈绍述，为言者所论，至是，张浚复用之。”

冬十月辛丑，赵思诚请革任子之弊。

要录卷一一五：“中书舍人赵思诚入对论任子之弊，以为每遇亲祠之岁，补官约四千人，是十年之后增万二千员，科举取士不与焉。臣将见寒士有三十年不得调者矣……有一人而任子十余者。此而不革，实政事之大蠧也。”又见宋史 选举志五

案：任子之制，始于汉代。汉书 哀帝纪注引汉仪注：“吏二千石以上，视事满三年，得任同产若子一人为郎。”谓子弟因父兄之功绩而授予官职。至南宋愈滥，故思诚论之。

十月丁未，赵思诚知南剑州。

要录卷一一五：“中书舍人赵思诚充宝文阁待制知南剑州，从所请也。”

十一月丁未，金人废伪齐刘豫。





绍兴八年戊午（一一三八） 五十五岁


春正月戊子朔，高宗在建康；二月癸亥，发建康；戊寅，至临安。

三月壬辰，复以秦桧为尚书右仆射、同中书门下平章事兼枢密使。

三月十五日，张琰为李格非洛阳名园记作序。

序云：“山东 李文叔记洛阳名园凡十有九处……文叔方洛阳盛时，足迹目力心思之所及，亦远见高览，知今日之祸，曰：‘洛阳可以为天下治乱之候。’又曰：‘公卿方进于朝，放乎一己之私意〔以自为〕，忘天下之治忽。’呜乎！可谓知言哉。文叔在元祐官太学，丁建中靖国再用邪朋，窜为党人。女适赵相挺之子，亦能诗。上赵相救其父云：‘何况人间父子情！’识者哀之。”

十一月辛亥，胡铨以反对议和，被柄臣秦桧除名编管昭州。

宋史 高宗纪：“辛亥，以枢密院编修官胡铨上书直谏，斥和议，除名编管昭州。壬子，改差监广州都盐仓。”

要录卷一二三载秦桧批旨曰：“北使及境，朝廷夙夜讲究，务欲上下安帖，贵得和好久远。胡铨身为枢属，既有所见，自合就使长建白；乃狂妄上书，语言凶悖，仍多散副本，意在鼓众劫持朝廷。可追毁出身以来文字，除名勒停，送昭州编管，永不叙用。”

案：是时张元幹有贺新郎 送胡邦衡待制词，为之不平。





绍兴九年己未（一一三九） 五十六岁


春正月初五丙戌，宋、金和议成，大赦天下。

赦文曰：“上穹开悔祸之期，而大金报许和之约。”续资治通鉴卷一二一

己丑，诏以黄金一千两，付北使张通古，进纳两宫。同上书

庚寅，以金人归河南地，命官奏告天地宗庙社稷。同上书

元宵，清照有永遇乐词。

宋 张端义贵耳集卷上：“易安居士 李氏，赵明诚之妻，金石录亦笔削其间，南渡以来，常怀京洛旧事。晚年赋永遇乐词。”

案：建炎至绍兴八年，局势动荡，高宗常在浙东，迁徙不定，定居临安后，又常至平江、建康等地，故不可能庆祝元宵。直至本年，因宋、金和议成，社稷初获安定，始有可能庆祝元宵。然清照尚心存忧患，故词云：“元宵佳节，融和天气，次第岂无风雨。”

三月丙申，宋得东西南三京及寿春、宿亳诸州于金人。宋史 高宗纪

暮春，清照有怨王孙 春景词。

案：此词见草堂诗余隽卷二，古今词统题春暮，诗余谱式题作春景。词云“玉箫声断人何处，春又去”，与永遇乐“人在何处？染柳烟浓，吹梅笛怨，春意知几许”相似，可能作于一年，因系于此。

三月乙未，吕颐浩退居台州，四月庚戌朔卒。

案：颐浩字元直，宋史有传。其忠穆集卷六有与李德升书。德升，李擢字。李擢与赵思诚有题吕颐浩退老堂诗，见天台续集别集卷一。





绍兴十年庚申（一一四〇） 五十七岁


是岁，秦桧独相。

夏五月己卯，金人叛盟，兀朮等分四道攻宋；乙酉，入东京；丁亥，陷南京；己丑，陷西京；癸巳，陷永兴军。

五月十一日，辛弃疾生。辛启泰稼轩先生年谱

六月甲辰朔，以韩世忠太保、张俊少师、岳飞少保并兼河南、北诸路招讨使。丙辰，岳飞部将牛皋败金兵于西京。是月，岳飞援刘锜，复蔡州。

秋七月己酉，岳飞与兀朮战于郾城，败之。乙卯，又败金兵于颍昌。壬戌，岳飞以累奉诏（均案：即俗所谓十二道金牌）班师，遂自郾城还，军皆溃，金兵追之不及。时秦桧专主和议，诸大帅皆还镇，收复诸城亦失。

八月，清照有山花子词咏丹桂，并借以怀乡。

案：此词载汲古阁未刻词本漱玉词，歇拍云：“熏破愁人千里梦，却无情。”于咏桂中寓思乡也。

是岁，朱弁作风月堂诗话。

案：此时朱弁使金被留，是书卷上载有清照佚句云：“如‘诗情如夜鹊，三绕未能安’；‘少陵也是可怜人，更待来年试春草’之句，颇脍炙人口。”





绍兴十一年辛酉（一一四一） 五十八岁


是岁，秦桧独相，四月欲收岳飞等兵权，后以岳为枢密副使。

八月甲戌，罢岳飞。

冬十月癸巳，罢韩世忠。

十一月戊午，宋、金和议成。

宋史 高宗纪：“是月，与金国和议成，立盟书，约以淮水中流画疆，割唐、邓二州畀之，岁奉银二十五万两，绢二十五万匹。”

案：要录卷一百四十二谓金使于戊午日辞行，并载画疆割地二事。实际上金使已于前六日〔壬子〕来宋，签约时间当在丙辰或丁巳。

十一月癸巳，岳飞被杀于临安大理寺，年三十九。

续资治通鉴卷一二四：“初，狱之成也，太傅醴泉观使韩世忠不平，以问秦桧。桧曰：‘飞子云与（张）宪书，虽不明，其事体莫须有。’世忠怫然曰：‘莫须有三字，何以使天下人甘心？’”岳云、张宪亦被斩于市。

案：宋 元间传说，秦桧曾与妻王氏在东窗下密谋杀岳飞。桧死后对一道士云：“可传语夫人，东窗事犯矣！”见元 张昱张光弼诗集卷三咏何立事 注。





绍兴十二年壬戌（一一四二） 五十九岁


是岁，秦桧独相，九月己巳加太师。

春二月戊子，宋进誓表于金，高宗 赵构称臣。并割唐、邓二州。续资治通鉴卷一二五





绍兴十三年癸亥（一一四三） 六十岁


是岁，秦桧独相。

立春，学士院始进帖子词。

要录卷一四八正月：“辛丑，立春节，学士院始进帖子词，百官赐春幡胜。自建炎以来久废，至是始复之。”

清照撰皇帝阁春帖子。

案：宋 周密武林旧事卷二立春：“学士院撰进春帖子，帝、后、贵妃、夫人诸阁，各有定式，绛罗金缕，华粲可观。”

又撰贵妃阁春帖子。

案：据宋史 后妃传，高宗 吴皇后 绍兴十三年闰四月自贵妃立为皇后，自后宫中只有潘、刘二贤妃，并无贵妃。故此帖子应为吴贵妃而作。

夏四月，清照撰端午帖子词。

宋 周密浩然斋雅谈卷上：“李易安，绍兴癸亥在行都，有亲联为内命妇者，因端午进帖子，皇帝阁曰：‘日月尧天大，璿玑舜历长。侧闻行殿帐，多集上书囊。’皇后阁曰：‘意帖初宜夏，金驹已过蚕。至尊千万寿，行见百斯男。’夫人阁曰：‘三宫催解糉，妆罢未天明。便面天题字，歌头御赐名。’时秦楚材在翰林，恶之，止赐金帛而罢。秦梓，字楚材，秦桧之兄，时为翰林学士。”

案：亲联为内命妇者，盖指秦桧妻王氏，王谱云：“桧妻王氏与清照为中表。”参见宋 庄绰鸡肋编卷中。据翰苑题名，本年闰四月，秦梓除翰林学士。其所以恶清照，“殆恶其不代己作，而因内命妇进也”。见王谱

清照表上金石录。

宋 洪适金石录跋谓赵氏金石录三十卷，“绍兴中，其妻易安居士李清照表上之”。

于谱：“所云绍兴中为何年，不可知，姑附于是年。是书南宋时有孝宗 淳熙时龙舒郡斋刻本及开禧元年刻本。”

案：今人金文明赵明诚和他的金石录一文云：“妻李清照，以词名世，在金石学方面，与明诚有着同样的志趣和修养。夫妇两人穷年累月，悉心搜求，摹拓传写，不遗余力。经过二十多年的努力，积得三代以来古器物铭及汉 唐石刻凡二千卷，并为之考订年月，辨伪纠缪，写成跋尾五百零二篇。在此期间，明诚历仕南北，中经靖康之乱，与清照几度两地暌隔，流离坎坷，家藏古物奇器及书画碑文渐次丧失，但著述之志未尝稍衰。高宗 建炎三年（一一二九），所作金石录一书已初具规模，而明诚却不幸罹疾身亡，享年仅四十九岁。清照中年丧夫，创巨痛深。为了实现明诚的宿愿，她不得不以病弱之身，携带这部未完成的遗稿，跋山涉水，千里转徙，尝尽了国破家亡之苦。绍兴二年，清照寓居临安，开始对遗稿进行最后的笔削整理，并在两年以后写成著名的金石录后序，详尽地记述了这部凝聚着明诚和她毕生心血的金石专著成书的经过。不久，金石录就由清照表上于朝，刊行问世，受到了士林的推重和称扬。”（见上海书画出版社金石录校证卷端）此文对清照与金石录之关系作出系统论述，可作的评。





绍兴十四年甲子（一一四四） 六十一岁


六月，薛尚功历代钟鼎彝器款识法帖刻成，置于江州公库。曾宏文石刻补叙

于谱：“是书收古器物铭五百一十一则，引明诚古器物铭多处。”





绍兴十六年丙寅（一一四六） 六十三岁


春正月十五，曾慥乐府雅词成。自序

是书录清照词二十二首：南歌子（天上星河转），转调满庭芳（芳草池塘），渔家傲（天接云涛连海雾），如梦令（常记溪亭日暮），如梦令（昨夜风疏雨骤），多丽（小楼寒），菩萨蛮二首（归鸿声断残云碧、风柔日薄春犹早），浣溪沙二首（莫许杯深琥珀浓、小院闲窗春色深），凤凰台上忆吹箫（香冷金猊），一剪梅（红藕香残玉簟秋），蝶恋花二首（泪湿罗衣脂粉满、暖雨晴风初破冻），鹧鸪天（寒日萧萧上锁窗），小重山（春到长门春草青），怨王孙（湖上风来波浩渺），临江仙（庭院深深深几许），醉花阴（薄雾浓云愁永昼），好事近（风定落花深），诉衷情（夜来沉醉卸妆迟），行香子（草际鸣蛩）。

八月中秋，剡川 姚宏重校战国策，载李格非书战国策后。丛书集成本

冬十月甲寅，端明殿学士提举临安府 洞霄宫 胡松年卒，年六十。要录卷一五五





绍兴十七年丁卯（一一四七） 六十四岁


是岁秦桧独相，直至绍兴二十五年。

夏五月辛卯，宝文阁待制提举江州 太平观 赵思诚卒。要录卷一五六

案：李弥逊筠溪集卷二十有宫使待制舍人赵公挽诗三首，又卷二十三有祭赵道夫待制文略云：“公之生也，有德有年；有子而贤，有经可遗，有业可传。”夷坚志乙集卷九载赵挺之孙名恬，楼钥攻媿集卷七十跋赵清宪公遗事载其孙名谊，未知系思诚子抑存诚子。唯明诚、清照无子。又朱熹朱文公文集卷八十二故朝请大夫李公墓志铭谓思诚女嫁李邴子缜。邴，绍兴三年四月自签书枢密院事改除参知政事。

清照有声声慢词，写国破家亡晚年孀居之惨戚。

案：此词载尧山堂外纪卷五十四，文津阁四库全书本漱玉词题作“春情”。曾慥乐府雅词于绍兴十六年编成，未收此词，可证作于此后几年，因系于此。





绍兴十八年戊辰（一一四八） 六十五岁


秋八月十五日，胡仔为苕溪渔隐丛话前集作序。

王谱：“按此书前集虽序于绍兴戊辰，书实成于序后十年左右。”

案：是书前集卷六十收有清照如梦令“绿肥红瘦”及醉花阴断句，又载“再适张汝舟”事。后集序于乾道三年，卷三十三载清照词论及建炎初佚句。





绍兴十九年己巳（一一四九） 六十六岁


春三月十六日，王灼碧鸡漫志撰成。

案：是书载有易安居士事迹并评骘其作品与为人，贬多于褒。





绍兴二十年庚午（一一五〇） 六十七岁


清照访米友仁，为米元章二帖求跋。

岳珂宝真斋法书赞卷十九载米友仁跋米元章灵峰行记帖云：“易安居士一日携前人墨迹临顾，中有先子留题，拜观不胜感泣。先子寻常为字，但乘兴为之。今之数字，可比黄金千两耳。呵呵！敷文阁直学士右朝请大夫提举佑神观 米友仁谨跋。”又卷二十跋寿时宰词云：“先子真迹也。昔唐 李义府出门下典仪，宰相屡荐之，太宗召试讲武殿，赐坐，而殿侧有乌数枚集之。上令作诗咏之。先子因暇日偶写，今不见四十年矣。易安居士求跋，谨以书之。”署名同上。

案：要录卷一百五十九谓绍兴十九年夏四月“癸酉，敷文阁待制提举佑神观 米友仁升直学士”。又卷一百六十二谓绍兴二十一年春正月“庚子，敷文阁直学士提举佑神观 米友仁卒”。易安求跋当在绍兴十九年夏四月以后、二十一年正月以前，是时家在临安。





绍兴二十三年癸酉（一一五三） 七十岁


秋七月戊戌，命台州于谢伋家取秦桧罢相御笔。

宋史 奸臣 秦桧传：“二十三年，桧请下台州于谢伋家取綦崈礼所受御笔缴进。桧初罢相，上有责桧语，欲泯其迹焉。”详见宋宰辅编年录卷六十

案：綦氏所受御笔，见绍兴二年谱。

冬十二月乙亥，李擢卒。

要录卷一六五：十二月乙亥，“徽猷阁直学士提举江州 太平兴 国宫 李擢卒于台州。”

案：嘉定赤城志：“李擢，奉符人，字德升。元符三年中第，官至礼部尚书、徽猷阁直学士。绍兴初，寓临海，事见国史。子益谦，吏部侍郎；益能，宗正丞。”李擢一作历城人。天台续集别编载其诗十七首，且尝与綦崈礼唱酬。靖康时主和，晚年亦复如此，有次韵二首诗为证，诗序略云：“近闻金人退师，遣使讲好，则太后将归，以慰圣孝之心，天下共庆，喜见乎词。”

姜夔约生于本年。夏承焘行实考（二）生卒





绍兴二十五年乙亥（一一五五） 七十二岁


春二月甲申，曾慥卒。

要录卷一六八

清照欲以其学传孙氏女。

陆游渭南文集卷四十五夫人孙氏墓志铭：“夫人幼有淑质，故赵建康之配李氏，以文辞名家，欲以其学传夫人。时夫人始十余岁，谢不可，曰才藻非女子事。”

案：于谱云：“志文云孙氏卒于绍熙四年，年五十四，生于绍兴十一年，其辞谢清照时，当不少于十五岁，由此推之，清照七十二岁仍健在。”此说可从。

冬十月丙申，秦桧死。





绍兴二十六年丙子（一一五六） 七十三岁


清照卒。

案：清照卒年，不见载籍。王谱谓“不能早于绍兴二十五年（公元一一五五年），享年至少七十三岁”。于谱亦谓“其卒年不应早于七十三岁”，因从之。

秋八月二十二日，朱熹作家藏石刻序，谓明诚金石录，大略如欧阳子书，然诠叙益条理，考证益精博。朱文公文集卷七十五





附录二 传记序跋


汲古阁本漱玉词跋


／〔明〕毛晋

黄叔旸云：漱玉集三卷。马端临云：别本分五卷，今一卷。考诸宋元杂记，大率合诗词杂著为漱玉集，则厘全集为三卷无疑矣。第国朝博雅如用修先生，尚慨未见其全，湮没不几久耶？庚午仲秋，余从选卿觅得宋词二十余种，乃洪武三年抄本，订正已阅数名家，中有漱玉、断肠二册，虽卷帙无多，参诸花庵、草堂、彤管诸书，已浮其半，真鸿宝也！急合梓之，以公同好。末载金石录后序，略见易安居士文妙，非止雄于一代才媛，直洗南渡后诸儒腐气，上返魏晋矣。后附遗事几则，亦罕传者。湖南 毛晋识。 录自汲古阁本漱玉词





李清照传


／〔清〕吴连周

李清照，格非女，适诸城 赵明诚，自号易安居士。合诗词杂著为漱玉集三卷。其词超绝古今，诗不多见。其舅挺之相徽宗，清照献诗有云：“炙手可热心可寒。”格非以党籍罢，清照上诗救格非有云：“何况人间父子情！”识者哀之。建炎初，从秘阁守建康，作诗云：“南来尚觉吴江冷，北狩应悲易水寒。”王西樵撰然脂集，只得其诗二句，云：“少陵亦是可怜人，更待明年试春草。”风月堂诗话载二句云：“诗情如夜鹊，三绕未能安。”愚按：易安多以文字中人忌，如建安诗：“南渡衣冠少王导，北来消息欠刘琨。”讥刺甚众。张子韶对策有“桂子飘香”之语，易安嘲之曰：“露花倒影柳三变，桂子飘香张九成。”应举者服其工而心忌之。绍兴三年端午，易安亲联有为内夫人者，代进帖子，于是翰林止金帛之赐，咸以为由易安也。时直翰林秦楚材尤忌之。呜呼！此改嫁秽说之所由来也。 录自清 道光刊绣水诗钞卷一





李清照传


／〔清〕王赠芳等

李氏名清照，号易安居士，礼部员外郎格非女，诸城翰林承旨赵明诚妻。幼有才藻，既长，适明诚。结褵未久，明诚即负笈出游，清照书词锦帕送之。尝以所作词函致明诚，明诚叹息愧弗逮，谢客忘寝食者三日夜，得五十阕，杂清照词示友人陆德夫。德夫称绝佳者，正清照作也。其舅挺之相徽宗，清照献诗有云：“炙手可热心可寒。”挺之排元祐党人甚力，格非以党籍罢，清照上诗救格非有云：“何况人间父子情！”识者哀之。明诚好储经籍及三代鼎彝、书画、金石刻，连知莱、淄二州，竭俸入以事铅椠。清照与共校勘。明诚作金石录，考据精确，多足正史书之失，清照实助成之。靖康二年春，明诚奔母丧于建康，半弃所藏。其年十二月，金人陷青州，火其藏书十余屋。明诚 诸城人，而家于青也。建炎二年起复，知建康府。三年，召知湖州。至行在，病卒。清照自为文祭之。既葬，清照赴台州依其弟迒，辗转避难于越、衢诸州。绍兴二年，又赴杭州，所携古器物以次失去。乃为金石录后序，自述流离状。清照为词家大宗，尝谓词自唐、五代无合格者。宋柳永虽协音律，而语尘下。张子野、宋子京兄弟、沈唐、元绛、晁次膺，有妙语而破碎。晏元献、苏子瞻所作，似诗之句读不葺者。盖词别是一家，知之者少。晏叔原、贺方回、秦少游、黄鲁直能知之；晏苦无铺叙，贺少典重，秦即专主情致而少故实，黄尚故实而多疵病。世以为名论。 录自清 道光济南府志 列女传





漱玉词提要


／〔清〕永瑢等

漱玉词一卷，宋李清照撰。清照号易安居士，济南人。礼部郎提点京东刑狱格非之女，湖州守赵明诚之妻也。清照工诗文，尤以词擅名。苕溪渔隐丛话称其再适张汝舟，有启事上綦处厚云：“猥以桑榆之晚景，配兹驵侩之下材。”传者无不笑之。今其启具载赵彦卫云麓漫钞中。李心传建炎以来系年要录载其与后夫构讼事尤详。此本为毛晋 汲古阁所刊，卷末备载其轶事逸文，而不录此篇，盖讳之也。案陈振孙直斋书录解题载清照漱玉词一卷，又云：“别本作五卷。”黄昇花庵词选则称漱玉词三卷，今皆不传。此本仅词十七阕，附以金石录〔后〕序一篇，盖后人裒集为之，已非其旧。其金石录后序，与刻本所载详略迥殊，盖从容斋五笔中钞出，亦非完篇也。清照以一妇人，而词格乃抗轶周 柳。张端义贵耳集极推其元宵词永遇乐、秋词声声慢，以为闺阁有此文笔，殆为间气，良非虚美。虽篇帙无多，固不能不宝而存之，为词家一大宗矣。 录自四库全书总目 集部 词曲类





漱玉词汇钞叙


／〔清〕汪玢

温柔敦厚，诗之教也，发乎情，止乎义。即词亦何莫不然，而词尤以缠绵悱恻为工。悟斯旨者，可与诵易安之词。易安生当东都之季，是时流离郁塞有不能已于言者，乃以赵德甫之学、之才，检验金石文字，至于怀中茶覆。特不知何以滴粉搓酥，苦思力索，不能敌易安十百之一。即以易安追踪欧九、秦七，奚多让焉？

夫词之体，萌芽于三百篇。卷耳之诗曰：“我姑酌彼金罍。”又曰：“我姑酌彼兕觥。”六字句也。江有汜多以三字为句。后之笺诗者以为出于闺阁，抑知皆诗人之借托邪。惟漱玉词阅七百有余岁，脍炙人口之句如醉花阴云：“莫道不销魂，帘卷西风，人似黄花瘦。”一剪梅云：“才下眉头，却上心头。”武陵春云：“只恐双溪舴艋舟，载不动、许多愁。”人无不晓，然出于易安之手。一代扫眉才子，自大家、道韫而后，曾有几人乎？

余笄总之年，即喜诵其词，惜汲古阁刊本不满二十阕。既而娣佩徐 珊助余搜他选遗珠，并辑录诸家词话，汇为一册，寘诸案头，以便循诵。佩徐嗜九章之学，不复攻此。余并愿人之学易安者，亦发乎情，止乎义，勿失温柔敦厚之旨，毋弟以缠绵悱恻为工也。斯为善学易安者矣。道光壬午纪元，钱塘 汪玢叙。 录自日本 静嘉堂文库藏道光二十年钱塘 汪玢辑劳权校漱玉词汇钞卷端





漱玉词汇钞跋


／〔清〕徐绣

易安居士词，纤不病俗，巧不伤雅，词家宗匠也，如书家中之有卫茂漪。当其在建康日，所作既勤，而值乱离，尤多悲凉之制。考黄载万梅苑十卷，尚载易安词六阕，似当时所作不少也，而传布者仅十数阕。明 杨升庵且以未见漱玉集为恨。吾今获诵斯集，又加益焉，岂不幸甚！时癸未春，徐绣志于符氏 秋声旧馆。 录自日本 静嘉堂文库藏道光二十年钱塘 汪玢辑劳权校漱玉词汇钞卷末





漱玉词汇钞跋


／〔清〕徐楙

易安亦女中烈士哉！其绝命诗曰：“生当为人杰，死亦作鬼雄。”慷慨激昂，似有不平之事。讵知改窜玉壶字，蛾眉谣诼，顾不待辨而自明也，张端义称“清庵 鲍氏、秀斋 方氏，淳熙间二妇人，文笔可继易安之后”，不过借易安为引重耳。其实有宋一代词人，当推易安为当行第一作手，岂仅与二妇人比数哉？无惑乎忌者之多也。徐楙跋。 录自日本 静嘉堂文库藏道光二十年钱塘 汪玢辑劳权校漱玉词汇钞卷末





漱玉词汇钞跋


／〔清〕瞿世瑛

沈去矜论词曰：“男中李后主，女中李易安，极是当行出色。”然文字自有公评，必欲区分男女，犹浅之乎测易安也。刘公㦷直以易安为当行第一人，谅哉！孟文居士喜诵其词，务求美备，搜集四十余阕。今问蘧又录吴 俞二家所辑易安遗事附后，而俞之辨证尤确于吴。论词如徐电发，可谓博矣，而不能辨证一字，反以当时庸劣人窜改易安与綦学士启中语拦入丛谈，岂不谬甚！至孟文搜辑李词，亦有互见他人集部者，一时未及厘剔，姑竢异日诠补。樟亭亭长 瞿世瑛。 录自日本 静嘉堂文库藏道光二十年钱塘 汪玢辑劳权校漱玉词汇钞卷末





漱玉词汇钞跋


／〔清〕张曜孙

易安居士蒙谤数百年，近始有白其诬者，然特据理断其必无，未能确指其所以蒙谤之故。得俞理初先生此篇出，考证精核，微隐毕彰，俾小人谬妄之谈，可以息矣。夫易安一妇人耳，横被污谤，结不可解，乃更历三朝而卒白于世，信乎是非者千古之至公，萋菲之来，不足为贤人君子患也。世传朱淑真生查子词为淫奔之作，其诬妄与易安相类。人心日弊，争名忌才之风及于妇人，可慨也！感理初辨易安事，特附著之如此。道光辛丑二月，阳湖 张曜孙记。 录自日本 静嘉堂文库藏道光二十年钱塘 汪玢辑劳权校漱玉词汇钞卷末





漱玉词序


／〔清〕沈瑾

四库目录：漱玉词十七阕，附金石录逸序为一卷。可见此书散佚久矣。予爱易安词入骨髓，谓非间气所钟不能到。每憾其少，尽力搜辑，得词并诗文若干首，较旧传不已多乎？区区一妇人，镂心刻肝，务为奇丽，身后性灵，仅仅故纸数片，良可叹也！公周。

汲古阁漱玉词，仅十四阕，金石录后序删节存十之四，自谓得洪武初抄本经数名家订正者，良可笑也！辛卯长夏又记。 录自上海图书馆藏清 沈瑾辑漱玉词（诗文附）钞本卷端





漱玉词跋


／〔清〕常山一子

余素好倚声，于李唐 宋 元诸名家，无所不窥，尤酷爱李易安词，每以所见不多为憾。今公周老友访余于剑门，携手辑漱玉词一卷见示，得三十六阕，较四库著录多十九阕，较汲古阁本多二十二阕。又附诗六首、文四首、轶事四则¹，可谓博矣。余爱不忍释，穷一昼夜之力以钞之。是举也，公周不秘之于枕中，余又不费黄金青鼠裘之贿，使遵王、竹垞有知，不相对抱愧，必诧为咄咄怪事。然则余与公周之以文字交，不高出古人万万哉？爰书数语以志快。辛卯仲冬剑北。 录自上海图书馆藏清 沈瑾辑漱玉词（诗文附）断肠词钞本卷末

¹均案：诗六首为：和张文潜浯溪碑歌（二首）、晓梦、上韩枢密诗、上胡尚书诗、皇帝阁、春残。文四首为：词论、打马图说、金石录后序、投内翰綦崈礼启。以及贺孪生启、祭夫赵明诚文断句。轶事四则为：父为明诚择妇、易安以重阳醉花阴词寄赵明诚、宋人中填词李易安亦称冠绝、张子韶对策。





漱玉词跋


／〔清〕石友

此本编辑既成，无可较对，有刻丛书者，当举以畀世，待后世有心人考订焉。辛卯孟冬廿三夜灯下。石友醉后书。 录自上海图书馆藏清 沈瑾辑漱玉词（诗文附）断肠词钞本卷末





漱玉词跋


／〔清〕王鹏运

右易安居士漱玉词一卷。按此词虽见于宋史 艺文志、直斋书录解题，世已久无传本。古虞 毛氏刻之诗词杂俎中者，仅词十七首，四库所收，即是本也。此刻以宋 曾端伯乐府雅词所录二十三首为主，复旁搜宋人选本、说部，又得二十七首，都为一集，而以俞理初孝廉易安居士事辑附焉。易安晚节，世多訾议，甚至目其词为不祥。得理初作，发潜阐幽，并是集亦为增重。独是闻见无多，搜罗恐尚未备。然即此五十首中，假托污蔑之作，亦已屡见。昔端伯录六一翁词，凡属伪造者，皆从刊削，为六一存真。此则金沙杂糅，使人自得于披拣之下。固理初之心，亦犹之端伯之心云。光绪辛巳燕九日，临桂 王鹏运志于都门半截胡同寓斋。 录自清 光绪四印斋所刻词本漱玉词





漱玉词补遗题记


／〔清〕王鹏运

易安词刻辑于辛巳之春，所据之书无多，疏漏久知不免。己丑夏日，况夔笙舍人校刻断肠词，因以此集属为校补。计得词七首¹，间有互见他人之作，悉行附入。吉光片羽，虽界在疑似，亦足珍也。半塘老人记。 录自清 光绪四印斋所刻词本漱玉词

¹均按：补遗实为八首，“七”字当是刻误。





漱玉词序


／〔清〕端木埰

蛾眉见嫉，谣诼谓以善淫；骥足雪，驽骀诬其覂驾。有宋以降，无稽竞鸣。灯笼织锦，潞国蒙尘；屏角簸钱，欧公受谤。青蝇玷璧，赤舌烧天。越在偏安，益煽腾说。礼法如朱子，而有帷薄秽污之闻；忠勇如岳王，而有受诏逗遛之谮。矧兹闺闼，讵免躗言。易安以笔飞鸾耸之才，际紫色蛙声之会。将杭作汴，剩水残山。公卿容头而过身，世事跋胡而疐尾。而乃洋文史，跌宕词华。颂舜历之灵长，仰尧天之巍荡。思渡淮水，志歼佛狸。风尘怀京洛之思，已增时忌；金帛止翰林之赐，益怒朝绅。宜乎飞短流长，变白为黑。诬义方之闺彦，为潦倒之夫娘。壸可为台，有类鹿马之指；启将作讼，何殊薏珠之冤？此义士之所拊心，贞媛之所扼腕者也。圣朝章志贞教，发潜阐幽，扫撼树之蚍蜉，荡含沙之虺蜮。凡在呫哔濡毫之彦，咸以彰善瘅恶为心。是以黟山 俞理初先生著癸巳类稿，既为昭雪于前；吾乡金伟军先生主戊申词坛，复用参稽于后。皆援志乘，尚论古人。事有据依，语殊凿空。吾友幼霞阁读，家擅学林，人游艺圃，汲华刘井，擢秀谢庭。偶翻漱玉之词，深恫烁金之谬。将刊专集，藉雪厚诬。以仆同心，属为弁首。呜呼！察词于差，论古贵识。三至谗亟，终致投杼之疑；十香词淫，竟种焚椒之祸。所期哲士，力扫妄言。如吾子之用心，恨古人之不见。苕华琢玉，允光淑女之名；漆室巨幽，齐下贞姬之拜。光绪七年正月，古黎阳 端木 埰子畴序。 录自清 光绪刊四印斋所刻词本漱玉词





明湖藕神祠移祀李易安居士记


／〔清〕符兆纶

由鹊华桥下买舟泛明湖中，橹声摇数里许，风日转清，烟波愈阔，绿荷万柄，宕漾水面，舟往来穿花中。遥望千佛、鹊华诸山，夕翠朝烟，髻鬟乱拥，此中疑有词女才人，呼之欲出也。湖侧旧有屋一楹，曰“藕神祠”，不知所祀何神。神像久毁，同人以湖山佳丽，主持宜得其人，因以易安居士代之。

居士济南人，姓李氏，名清照，别号易安居士。宋文叔先生爱女，而诸城 赵明诚之嘉偶也。其始终本末，前人已别为列传。生平著述甚富，填词若干卷，尤脍炙人口，非当日苏、秦诸公所及。后来词人沾污不少，固宜其俎豆不祧矣。世之少之者，独以其晚年改适一节，此事自关伦纪，而居士生平大端所系，予不可无辩。

居士以文叔为父，得力于庭训居多。而所适赵明诚，又以才人为显宦。其夫妇相笃，风雅相深，固宜超出寻常万万。惟刻烛裁笺，拈花索句，无愁不媚，脱口生香，放诞风流，宜若不自检束，而不知居士乃才而深于情者也。情之深者，不能无所钟，而必不妄有所钟。妄钟其情，非情也，所谓发乎情、止乎礼义也。以其深于情，而即疑其薄于行，将世之口谈孔 孟之书、躬履夷齐之行者，其生平宜断断无他，而所为往往非人意计所及料，又何说邪？抑当时范希文、辛稼轩、欧阳永叔诸人，以芬芳恻怛之怀，作为缠绵倩丽之词，而卒不失其为正人君子。此尤章章也。

明诚以建炎二年重起出山，三年召知湖州，于行在所病剧。居士闻信，仓皇往视，至则明诚已卒，乃泣血磨墨，自为文祭之。其后辗转避难，所携古器物，半皆失去，便恐丧亡都尽，因取明诚在日所同著金石录，序而藏之，自述流离，备极凄惨，至今读之，犹觉怦怦。其去明诚之没，盖已六年，年且五十有二矣。夫人当家国琐尾之秋，艰难备尝之际，睹物怀人，忧来不绝；又春秋代谢，行且就木，而犹欲依倚村夫，重调琴瑟，此寻常闺阁所不为，而谓居士之才为之乎？且再适一事，亦非确有证据，不过就居士所书白乐天琵琶行中“老大嫁作商人妇”之语，遂疑其重过别船，江湖流落。此事前明 宋文恪已为辨之，不知此乃才人偶尔寄兴。今有人焉，手录郑 卫诗一册，以资吟讽，见者遂谓其有桑间 濮上之行，如之何其可也？

嗟呼！风俗寖薄，人事难齐，古今来易节改行者，屈指良亦不少。即始宋祚鼎革，佥名降表，首列则谢道清，彼固一女子也。而绝世才华如赵王孙，隐忍偷活，亦复易仕他姓，尤甚太息。遭逢不幸，自立良难，丈夫且然，于弱女子何有？惟就居士之生平揆之，断知其不出于是；万一有之，吾不能不为之惜。顾其香艳之才，沉博绝丽之学，何能不爱而慕之乎？

或曰：子爱之慕之宜也，爱之慕之而即祀之，不宜也。是又非也。居士昔家柳絮泉上，故宅久荒，过者每低徊不能去。今居士相去久矣，假如有居士之才，沦落不偶，而此时尚在，为结屋数椽于湖光山色间以居之，亦怜才者所不能已已也。且独不闻夫大别山之有桃花夫人庙乎？以彼无言有泪，儿女成行，一妇人而破灭二国，其视居士，薰莸之别也。汉阳庙祀犹且不绝，何独于居士靳之？夫吾辈青衫作客，长铗依人，亦岂能重居士？特以漱其余芳，且换凡骨，受居士之益素深，爱居士之心因益甚。生平烦恼，聊仗千佛为之忏除；无数谤诬，亦借明湖为之湔雪。而他日寻诗湖上，蓉裳蕙带，不又想见其姗姗来迟耶？ 录自民国十三年续修历城县志





漱玉词序


／赵万里

漱玉词旧本分卷多寡颇不一，直斋书录解题作一卷（又云别本五卷），花庵词选作三卷，宋史 艺文志作六卷，然元以后无一存者。今所见虞山 毛氏诗词杂俎本、临桂 王氏 四印斋本，俱非宋世之旧。毛本自云据洪武三年钞本入录，然如浣溪沙“绣面芙蓉一笑开”一阕，虽又引见古今词统、草堂诗余续集诸书，顾词意儇薄，不似女子作，与易安他词尤不类，疑所云非实。其本后录入四库全书。光绪间，临桂 王氏校刻宋 元人词，始以乐府雅词所载二十三首为主，旁搜宋 明选本、说部，又得二十七首，都为一集，视毛本加详。然真赝杂出，亦与毛本若。且于古今词统、历代诗余所引，亦深信不疑，又不注所出，读之令人如坠五里雾中。岁在己巳，余草两宋乐府考，因翻漱玉词，遇有他书引李词者，辄条举所出，校其异同，始稍稍知毛 王二本俱不足取；而王本所载，亦未为备也。爰于暇日详加斠正，录为定本。凡前人误收误引诸作，悉入附录。虽不敢谓为一无舛误，然视毛 王二本，似较胜一筹矣。万里记。 录自校辑宋金元人词本漱玉词卷端





附录三 总评


宋 王灼碧鸡漫志卷二：易安居士，京东路提刑李格非 文叔之女，建康守赵明诚 德甫之妻。自少年便有诗名，才力华赡，逼近前辈。在士大夫中已不多得，若本朝妇人，当推文采第一。赵死，再嫁某氏，讼而离之。晚节流荡无归。作长短句，能曲折尽人意，轻巧尖新，姿态百出。自古搢绅之家能文妇女，未见如此无顾藉也。……温飞卿号多作侧词艳曲，其甚者：“合欢桃叶终堪恨，里许元来别有人。”“玲珑骰子安红豆，入骨相思知不知。”亦止此耳。今之士大夫，学曹组诸人鄙秽歌词，则为艳丽如陈之女学士、狎客；为纤艳不逞淫言媟语如元 白；为侧词艳曲如温飞卿：皆不敢也。其风至闺房妇女，夸张笔墨，无所羞畏，殆不可使李戡见也。

宋 朱彧萍洲可谈卷中：本朝女妇之有文者，李易安为首称。易安名清照，元祐名人李格非之女。诗之典赡，无愧于古之作者。词尤婉丽，往往出人意表，近未见其比。所著有文集十二卷，漱玉集一卷。然不终晚节，流落以死。天独厚其才而啬其遇，惜哉！案：此据明钞本，他本无。

元 杨维桢东维子集卷七曹氏雪斋弦歌集序节录：女子诵诗属文者，史称东汉 曹大家氏。近代易安、淑真之流，宣徽词翰，一诗一简，类有动于人。然出于小聪狭慧，拘于气习之陋，而未适乎性情之正。比大家氏之才之行，足以师表六宫，一时文学而光父兄者，不得并议矣。

明 宋濂题李易安所书琵琶行后：乐天谪居江州，闻商妇琵琶，抆泪悲叹，可谓不善处患难矣。然其词之传，读者犹怆然，况闻其事者乎？李易安图而书之，其意盖有所寓。

明 吴宽易安居士画像题辞：金石姻缘翰墨芬，文箫夫妇尽能文。西风庭院秋如水，人比黄花瘦几分。案：此据四印斋本漱玉词录入。

明 杨慎词品卷二：宋人中填词，李易安亦称冠绝。当与秦七、黄九争雄，不独雄于闺阁也。

明 王世贞弇州山人词评：花间以小语致巧，世说靡也；草堂以丽字取妍，六朝隃也。即词号称诗余，然而诗人不为也。何者？其婉娈而近情也，足以移情而夺嗜；其柔靡而近俗也，诗啴缓而就之，而不知其下也。之诗而词，非词也：之词而诗，非诗也。言其业，李氏 晏氏父子、耆卿、子野、美成、少游、易安，至也，词之正宗也。温韦艳而促，黄九精而险，长公丽而壮，幼安辨而奇，又其次也，词之变体也。词兴而乐府亡矣，曲兴而词亡矣。非乐府与词之亡，其调亡也。

明 黄河清草堂诗余续集原序：夫词体纤弱，壮夫不为。独惜篇什寂寥，彼歌金缕、唱柳枝者，其声宛转易穷耳。所刻续集中如李后主之“秋闺”、李易安之“闺思”、晏叔原之“春景”、萧（高）竹屋之“纪梦”“怀旧”、周美成之“春情”……以此数阕，授一小青蛾，拨银筝，倚绿窗，作曼声，则绕梁遏云，亦足令多情人魂销也。

明 张丑清河书画舫 巳集引画系：周文矩画苏若兰话别会合图，卷后有李易安小楷织锦回文诗，并则天璇玑图记，书画皆精，藏于陈湖 陆氏。

同上申集：古来闺秀工丹青者，例乏丰姿。若李易安、管道昇之竹石，艳艳、阿环之山水，无忝于士气也。

明 徐士俊批王世贞论诗余：余谓正宗易安第一，旁宗幼安第二。二安之外，无首席矣。

明 宋征璧倚声初集卷二论宋词：吾于宋词得七人焉：曰永叔，其词秀逸；曰子瞻，其词放诞；曰少游，其词清华；曰子野，其词娟洁；曰方回，其词新鲜；曰小山，其词聪俊；曰易安，其词妍婉。

清 沈谦填词杂说：男中李后主，女中李易安，极是当行本色。

清 王士禛花草蒙拾：张南湖（綖）论词派有二：一曰婉约，一曰豪放。仆谓婉约以易安为宗，豪放惟幼安称首，皆吾济南人，难乎为继矣。

又分甘余话卷二：凡为诗文，贵有节致，即词曲亦然。正调至秦少游、李易安为极致，若柳耆卿则靡矣。变调至东坡为极致，辛稼轩豪于东坡而不免稍过，若刘改之则恶道矣。学者不可以不辨。

又倚声集序：诗余者，古诗之苗裔也。语其正，则景（璟）、煜为之祖，至漱玉、淮海而极盛，高 史其大成也。语其变，则眉山导其源，至稼轩、放翁而尽变，陈 刘其余波也。有诗人之词，唐、蜀、五代诸君子是也；有文人之词，晏、欧、秦、李诸君子是也；有词人之词，柳永、周美成、康与之之属是也；有英雄之词，苏、陆、辛、刘之属是也。

又花草蒙拾：“薄雾浓云”，新都引中山王文木赋“薄雾浓雰”，以析“云”之非。杨博奥，每失穿凿，如王右丞诗“玉角羓”与“朱鬣马”之类，殊堕狐穴。此“雰”字辨证特妙。

清 邹祗谟远志斋词衷：杨用修云：诗圣如子美，而集内填词无闻。少游、易安，词极工矣，而诗殊不强人意。揆之通论，夫岂尽然。

清 王又华古今词论：沈去矜云：“男中李后主，女中李易安，极是当行本色。”前此太白，故称词家三李。

清 周济介存斋论词杂著：闺秀词惟李清照最优，究苦无骨。

清 李调元雨村词话卷三：易安在宋诸媛中，自卓然一家，不在秦七、黄九之下。词无一首不工，其炼处可夺梦窗之席，其丽处直参片玉之班。盖不徒俯视巾帼，直欲压倒须眉。

清 李慈铭越缦堂读书记卷八：余于词非当家，所作者真诗余耳，然于此中颇有微悟。盖必若近若远，忽去忽来，如蛱蝶穿花，深深款款；又须于无情无绪中，令人十步九回，如佛言食蜜，中边皆甜。古来得此旨者，南唐二主、六一、安陆、淮海、小山及李易安漱玉词耳。屯田近俗，稼轩近霸，而两家佳处，均契渊微。

清 王鹏运四印斋词选序：至于柳絮才人，司言兆梦，虽在巾帼，谅为大家。何来谤书，玷及清节？理初论著，我心实获。殿以易安，意盖有在。

清 江顺诒词学集成卷一：比词于诗，原可以初、盛、中、晚论，而不可以时代后先分。如南唐二主，似唐之初。秦、柳之琐屑，周 张之纤靡，已近于晚。北宋唯李易安差强人意。至南宋，白石、玉田始称极盛，而为词家之正轨。以辛拟太白，以苏拟少陵，尚属闰统。竹山、竹屋、梅溪、碧山、梦窗、草窗，则似中唐 退之、香山、昌谷、玉溪之各臻其极。晚唐之诗，未可厚非。

清 樊增祥石雪斋诗集卷三题李易安遗像并序：丁巳小春，武进 徐君养吾以所藏易安居士小像见示，征题。道光庚戌周二南诗跋谓“赵明诚籍诸城而居于青。此图设色古雅，或即当时原本，不知何年贮以竹筒，藏于诸城县署。后为邑绅某所得，今又转入济南 裴玉樵家”云云。易安生于北而殁于南。此图阅八百余年，复由济南而入于吴，倘亦艳魄有灵，不忘江南烟水故耶？易安才高学赡，好诋诃人，遂为忌者诬谤。幸得卢雅雨、俞理初辈为之昭雪。其所为古诗，放翁、遗山且犹不逮，诚斋、石湖以下勿论矣。（以下诗略）

清 袁学澜适园论词：词中三李并重。青莲笔挟飞仙，飘飘有凌云之气，自是词中上乘。李后主哀思缠绵，尽是亡国之音，终致牵机药赐。清照忧思凄怨，语多萧瑟。晚景凄凉。两人遭际，并多坎坷，未始非词语惨楚有以感召之也。

又：张子野“云破月来花弄影”、“隔墙送过秋千影”，两“影”字下得佳。李易安之“应是绿肥红瘦”，又“帘卷西风，人比黄花瘦”，两“瘦”字下得妙。宋子京之“红杏枝头春意闹”、姜白石之“闹红一舸”，两“闹”字亦俱有致。

清 沈曾植菌阁琐谈：弇州云：“温飞卿词曰金荃，唐人词有集曰兰畹，盖取其香而弱也。然则雄壮者固次之矣。”此弇州妙语。自明季、国初诸公，瓣香花间者，人人意中拟似一境，而莫可名之者。公以“香”、“弱”二字摄之，可谓善于侔色揣称者矣。皱水胜谛，大都演此。余少时亦醉心此境者，当其沉酣，至妄谓午梦风神，远在易安以上。又且谓易安倜傥，有丈夫气，乃闺阁中之苏 辛，非秦柳也。

同上：易安跌宕昭彰，气调极类少游，刻挚且兼山谷。篇章惜少，不过窥豹一斑。闺房之秀，固文士之豪也。才锋太露，被谤殆亦因此。自明以来，堕情者醉其芳馨，飞想者赏其神骏。易安有灵，后者当许为知己。渔洋称易安、幼安为济南二安，难乎为继。易安为婉约主，幼安为豪放主。此论非明代诸公所及。

清 陈廷焯白雨斋词话卷二：李易安词，独辟门径，居然可观。其源自从淮海、大晟来，而铸语则多生造。妇人有此，可谓奇矣！

同上卷五：闺秀工为词者，前则李易安，后则徐湘蘋（灿）。明末叶小鸾，较胜于朱淑真，可谓李、徐之亚。

同上卷六：两宋词家各有独至处，流派虽分，本原则一。惟方外之葛长庚，闺中之李易安，别于周、秦、姜、史、苏、辛外，独树一帜，而亦无害其为佳，可谓难矣。然毕竟不及诸贤之深厚，终是托根浅也。

又云韶集 词坛丛话：李易安词，风神气格，冠绝一时，直欲与白石老仙相鼓吹。妇人能词者，代有其人，未有如易安之空绝前后者。

又云韶集卷十：易安格律绝高，不独为妇人之冠，几欲与竹屋、梅溪分庭抗礼。易安词骚情诗意，高者入方回之室，次亦不减叔原、耆卿。两宋妇人能词者不少，无出其右矣。

清 沈祥龙论词随笔：词之蕴藉，宜学少游、美成，然不可入于淫靡；绵婉宜学耆卿、易安，然不可失于纤巧；雄爽宜学东坡、稼轩，然不可近于粗厉；流畅宜学白石、玉田，然不可流于浅易。此当就气韵、趣味上辨之。

清 况周颐蕙风词话：中山王文木赋：“奔电屯云，薄雾浓雰。”易安醉花阴首句用此，俗本改“雰”为“云”，陋甚。升庵 杨氏尝辨之，且即付之歌喉，“云”字殊不入律，不如“雰”字起调。可谓知者耳。稼轩词木兰花慢送张仲固帅兴元句云：“追亡事、今不见，但山川满目泪沾衣”，“追亡”用韩信事，俗本改作“兴亡”，则毫无故实，是亦“薄雾浓云”之流亚也。

均案：此条引自唐圭璋宋词三百首笺注，上海古籍出版社一九七九年版二五六页。今本无。

又蕙风词话卷四：淑真为（曾）布妻（魏夫人）之友，则是北宋人无疑。李易安时代犹稍后于淑真。即以词格论，淑真清空婉约，纯乎北宋；易安笔情近浓至，意境较沉博，下开南宋风气。非所诣不相若，则时会为之也。

胡适词选李清照：清照论词，对于北宋诸大家，多有不满。如论柳永“虽协音律，而词语尘下”；如论晏殊、欧阳修、苏轼的词“皆句读不葺之诗耳，又往往不协音律”。晏幾道、贺铸、黄庭坚、秦观诸人也都免不了她的批评。她自己的词在当日很受人崇敬。如辛弃疾（也是济南人）有时自称“效易安体”，可见她的影响。

龙榆生醉花阴小序：艾德林教授访瞿禅 西子湖上，云于宋词最喜漱玉一编，瞿禅既赠此词，予亦效颦一阕：“恻恻轻寒生翠袖，人意如花否。试与卷帘看，万里西风，省识花前友。 新翻陶 白诗千首，染圣湖烟柳。乘兴几时来，同醉重阳酒。”

案：此词作于一九五七年九月，艾德林为前苏联汉学家。瞿禅乃夏承焘之号。

胡云翼李清照词一（上海亚细亚书局词学小丛书之七）李清照评传：只有这位女词人李清照，在宋代，虽则词人济济的宋代，而她的作品虽拟之于极负词名的辛弃疾、苏东坡，也绝不多让。有人称李清照为婉约之宗，更有人说李清照是北宋第一大词人，依我看来，都不是过誉的批评。

又宋词选李清照：李清照在创作上遵守旧的传统，以诗言志，以词抒情。这就自然而然地导致她的词的内容和诗歌里所表现的爱国思想相形见绌。但也应当承认她的词里的愁情和诗里的爱国思想必然有其相通的地方。所以宋末词人刘辰翁读了她的永遇乐，“为之泪下”，并且从而激起了家国之恨。

钱钟书偶见二十六年前为绛所书诗册电谢波流似尘如梦复书十章之六：世情搬演栩如生，空际传神著墨轻。自笑争名文士习，厌闻清照与明诚。

〔美〕艾朗诺（Ronald Egan）赵明诚远游时为什么不给他的妻子李清照写信评一剪梅：元代 伊士珍的笔记琅嬛记记载了李清照的这首词，并且对它的由来作了解释。在最近出版有关李清照的学术著作中，这个故事也被不断引用，包括由上海古籍出版社二〇〇二年出版，徐培均编著的权威性的李清照集笺注。……徐培均对琅嬛记的记载做了一些“纠正”。他认为赵明诚的远游并不是为了投师学艺（这是“负笈远游”的含义），而是为了收集文物拓片，这些文物拓片最终构成了金石录的内容。

又散失与积累：明清时期漱玉词篇数增多问题：更多最近出版的李清照的“全集”，包括徐培均编注二〇〇二年出版的李清照集笺注，和徐北文编注二〇〇五年出版的李清照全集评注，都对那些署名上有争议的作品持更宽容的态度。两部集子所包含的作品数很接近，分别是五十三首和五十一首，也都列出了一些有争议的作品，分别是七首和十三首。

又评浪淘沙（帘外五更风）：著名学者徐培均认定这首词是李清照所作，甚至坚信李清照是唯一能写出这首词的人：“此词感情深挚，技巧高超，前人曾以之与李后主相比，陈廷焯、况周颐评价极高，非有李清照之遭遇与才情，并世无第二人足以当之。”……当徐培均说出只有李清照能够写出这首词，他显然是从这首词中感受到了强烈的情感力量和卓越的才华，之所以会如此，是因为他在说这句话之前，已经认定这首词是李清照所写。这首词被定位于李清照人生中的一个心碎时刻，在这一刻，她曾经拥有的幸福被突然夺走，未来一下子变得不确定和充满危险，这首词因而显得更加凄美动人。





后记


词是中国诗歌中最富音乐性的一种艺术形式。它利用汉字所固有的四声和音韵组成抑扬顿挫的语言，同音乐的节拍和旋律结合起来，以适应和表达作者起伏不定的波涛式的情感流程。虽然词的乐谱久已失传，但我们在吟诵时仍然可以感受到作者喜怒哀乐的情绪，以及由此而形成的氛围和意境。因此，清代词论家谢章铤说：“顾余谓言情之作，诗不如词。参差其句读，抑扬其音调，诗所不能达者，宛转而寄之于词。读者如幽香密味，沁入心脾焉。”¹不信，试读李清照词，便有如此感受。

自明代 张綖把词分为婉约、豪放二体之后，人们论词多主此说。如清代 王士禛说：“张南湖论词派有二：一曰婉约，一曰豪放。仆谓婉约以易安为宗，豪放惟幼安称首，皆吾济南人，难乎为继矣！”²此说殊为允当，然就词史实际而言，婉约词不但在数量上而且在艺术质量上，都远胜豪放词。婉约词的宗匠，客观地说，一是秦观，一是李清照，他们各具特色。

鄙人治词有年，对婉约之作，情有独钟，不但选注过婉约词三百首和婉约词萃，而且平日填词，也以婉约为主。对词人的研究，也注重婉约派的代表作家：一是秦观，一是李清照。秦观的研究，又当别论。李清照研究，主要是受了业师龙榆生教授的影响。龙先生写有漱玉词叙论一文，发表在词学季刊第三卷第一号上。一九六一年我在上海戏剧学院研究班从先生学词，读了这篇论文，对李清照幽婉缠绵、浓挚悲酸又复笔势开宕的词作产生由衷的喜爱。后在上海越剧院任编剧，常常把婉约词化进唱词，自觉有些诗情画意。又曾想把李清照搬上舞台，花了很长时间在上海图书馆等处广搜资料，抄满了三大本笔记。由于种种原因，剧作未能如愿完成。正当我怅怅不已之时，恰好市里调我到上海社会科学院文学研究所从事古典文学研究。不久上海古籍出版社约撰李清照一书，终于庆幸昔日的功夫不致白费。此稿写成，被纳入中国古典文学基本知识丛书，胡士明先生为责任编辑，鼎力玉成，衷心感谢。想不到这本小册子一经问世，便受到广大读者的欢迎，一九八一年初版六万四千册，未几销售一空。一九八三年重印，增加到七万九千册。文汇报还发了书评，台湾 国文天地出版社又于一九九〇年将此书奉献给宝岛的读者。小小一本书，竟也成为联系两岸中国人民感情的一条纽带。也在这一年，著名越剧表演艺术家傅全香看了此书，决心把它搬上荧屏。她热情地邀请我参加剧本讨论，前后不下四次。一九九三年，由傅老师主演的以李清照词句“人比黄花瘦”为剧名的电视连续剧终于开拍，在荧屏播放时受到广大观众和专家学者的好评。

现在看来，李清照这本小册子似乎微不足道，但自它问世以来，我对这一课题研究的兴趣与日俱增。平素凡是有关李清照的著作、论文以及各种信息，我都时时关注，手抄笔录，从未间断。在我所接触的有关李清照的著作中，当以王仲闻（学初）的李清照集校注最为杰出，无论在补遗辑佚，还是在校勘注释方面，都花了很深的功夫。因此上海古籍出版社约我再写一本同类著作，不免感到难度很大。但我认为不应囿于前人，应当竭力有所突破。经过深思熟虑之后，我决定从以下几方面入手：

一是版本。王仲闻已搜集了很多版本，然仍有沧海遗珠。比如汲古阁未刻词本漱玉词和劳权手校汪玢辑并笺漱玉词汇钞，国内久已不见，故王氏不曾引用。我有幸认识日本 东北大学著名词学家村上哲见教授，一九八九年五月在山东 莱州参加李清照学术研讨会时，承蒙他以上述两种版本的复印件见赠，于是我以汲古阁未刻词本为底本，并以汪本及他本相校。此外，我又在上海图书馆发现了清代 沈瑾（公周）钞本漱玉词，其胜处可补他本之不足。在此我要特别感谢村上先生和上海图书馆 陈先行先生，没有他们的帮助，我是找不到这些突破口的。

二是编年。清照作品存世者无多，且生平史料极少，大多不详年份，尤其是词。因此，尽管研究者甚众，有关注本层出不穷，可是迄今为止还没有人为之编年。我想突破前人，就必须从考证每一首作品的时代背景着手。这既要寻求旁证，也要探索内证，然后将二者结合，加以分析判断，再确定作年。在基本上考订大部分作年之后，便可进行编年。在这里我应当感谢山东博物馆研究员于中航先生，他在考察省内古迹的过程中，发现了许多赵明诚的题名石刻，以及李格非所撰廉先生序碑文，然后写成赵明诚题名和乡居青州考、廉先生序石刻考释（兼谈李格非 李清照里居问题）等论文，对李清照的生平、行踪提供了许多佐证与线索。一九九五年十一月，台湾商务印书馆又出版了于先生新编的李清照年谱，较之黄盛璋、王仲闻所编年谱，增益了不少新的资料。这些都有助于李清照作品的编年。

三是尽量补遗辑佚。王仲闻本已辑补了一些前人没有发现的作品，世称完善。此后若要再有所发现，确如大海捞针。然而孔凡礼先生却从明钞本诗渊第二十五册中辑得李清照新荷叶词一首，为全宋词、王本所未载。台湾 彰化师范大学黄文吉教授于明钞本天机余锦卷二中得李清照木兰花令一首，于去年九月寄赠。此外我还从报刊文章中发现李清照琴铭一篇，作者龚一，系上海民族乐团高级琴师，我从友人处得知他的为人，所言或当可信，录以备考。尽管以上所得甚微，但由于李清照的全集早已失传，新发现的作品应该是极其珍贵的。较之前人注本，不能不是一个小小的突破。在此我对以上诸位先生，再次表示衷心的感谢。

我要特别指出的是，中国社会科学院文学研究所 陈祖美研究员，她是国内研究李清照的著名学者，当她得知我在撰写李清照集笺注时，特意寄给我两张赵明诚手迹的照片。手迹原件现藏台北故宫博物院，照片由启功先生提供。在此，我谨向启功先生和陈祖美研究员表示诚挚的谢意。

最后，我得感谢上海古籍出版社的负责同志和责任编辑朱怀春同志。我深知中国古典文学丛书是该社规格最高的古籍整理研究丛书。此前拙著淮海集笺注得以忝列其中，如今李清照集笺注又有此荣幸，我从内心深感欣慰。当然，这并不说明拙著已达到这套丛书所要求的水平，为人应力求避免暗于自知，书中当仍存在不少阙失，希望读者和专家们不吝赐教，以求改进。

新世纪首岁初秋于海上 岁寒居，徐培均

【注】

¹眠琴小筑词序，见近代中国史料丛刊续辑本赌棋山庄全集。

²花草蒙拾，词话丛编本，中华书局一九八六年版，第六八五页。





再版后记


李清照集笺注出版以来，备受青睐，未及一年，即已售罄。在古典文学著作出版不太景气的今天，不能不算是一件令人惊喜的好事。现在重印此书，增附补遗一卷，对此，我想谈一些想法。

此书既如此受欢迎，又得到有关专家的好评，为何还要补遗？简而言之，就是“艺无止境”。我国古典文学博大精深，凭个人精力，不是三年五载甚至一辈子所能研究完的。即以李清照而言，她的作品本来很多，但历尽沧桑，不幸散失。经过几代人的不断发掘、整理，好不容易才辑得词五十三阕、诗十六首、文十篇（此以本书初版为准）。是否到此为止呢？曰否。我们应当像愚公移山那样，子子孙孙，挖山不止，不断搜集她的作品，考证她的行实，力求还这位女词人以本来面貌。本着这样的精神，我在此书初版以后，仍埋头于故纸堆中，寻求易安词的“沧海遗珠”。

经过一番求索，我终于辑得易安词六阕。其中五阕，今人辑本或未收入，或作附录，或作存疑、存目，持肯定态度者甚少。如极具权威的全宋词，均作无名氏词，将它列入存目。允称善本的王仲闻李清照集校注广征博引，考证翔实，但除浣溪沙（淡荡春光寒食天）一阕注明“此首别见宋 仲并浮山集卷三，从永乐大典辑出”外（这是一个特例，在大典中为仅见），并未提及大典中还有其他易安词。中华书局上海编辑所（上海古籍出版社前身）二十世纪六十年代所出的李清照集以大典所载五阕易安词作为附录，而不列入正编，可见未敢确定为李清照所作。一九八一年黄墨谷重辑李清照集，增补了一些前人以为可疑的作品，如品令（急雨惊秋晓）、青玉案（征鞍不见邯郸路），然而大典所载五阕易安词，则付之阙如。陈祖美研究员专力研究李清照，在许多问题上提出了大胆的看法，然其中国诗苑英华李清照卷中也未收这五阕词。在这种背景下，我将它们列入补遗，似应作必要的说明。

首先要说明的是所据版本的可靠性与权威性。补遗中春光好以下五阕，是从永乐大典录出的。众所周知，这是皇家所修的大型类书。永乐元年（一四〇三），明成祖 朱棣命翰林学士解缙等纂修此书，在御制序文中要求：“纂集四库之书，及购天下遗籍，上自古初，迄于当世，旁搜博采，汇聚群分，著为奥典。”解缙等饱学之士谨遵圣谕，以极严谨的态度，制定凡例二十一条，规定所辑书籍“一字不易，悉照原著”。因此郭沫若指出：“宋 元以前的佚文秘典，多得藉以保存流传……尤其是照录原著，不加改易，这比清代四库全书在纂修时，任意将古籍纂改删削，更有上下床之别了。”（见中华书局影印永乐大典序）由此可见，永乐大典极具可靠性与权威性，它所保存的“宋 元以前的佚文秘典”基本上是可信的。据元 至正五年（一三四五）修成的宋史 艺文志卷七著录，当时有“易安居士文集七卷宋 李格非女撰，又易安词六卷”。此距开始修永乐大典的一四〇三年，不过五十八年。其间虽经动乱，但为时甚短，易安作品未必丧失殆尽。纂修大典时，也应悉照原书，一字不易。所据“原书”，很可能是易安居士文集或易安词。可惜今存大典，仅为全帙中的极小一部分；若未经帝国主义焚掠，得窥全豹，则依原书所录易安作品，绝不止此数。

在研究李清照的队伍中，对大典中李清照的某些作品，也有坚信不疑的。如偶成一诗，源于大典卷八百九十九“诗”字韵第十八页，中华书局上海编辑所李清照集、黄墨谷重辑李清照集以及王仲闻李清照集校注皆予以收录，王氏还特别注明：“此首乃黄盛璋先生首先发现者，见李清照事迹考（辨）。”（此诗末句大典作“往时”，而王氏误作“昔时”）然而不知何故，他们对大典所著录的易安词却不予采纳。这是难以理解的。我们不禁要问，既然出于大典中的易安诗是真的，为什么同样大典所著录的易安词却不足取呢？这不是自相矛盾吗？依理而言，应当一视同仁，同样可信可录。

经仔细揣摩，他们持怀疑态度的主要根据是宋人黄大舆的梅苑。无论是钦定词谱，还是全宋词，它们都据梅苑把大典所著录的五阕易安词划归无名氏。今查文渊阁四库全书本梅苑卷八，其中玉楼春（红酥肯放琼苞碎）调下署李易安，下一阕同调词（腊前先报东君信），则不著撰人。又卷九，清平乐（年年雪里）调下署李易安，以下第三阕为春光好（看看腊尽春回），第四阕殢人娇（后亭梅花开有感），第六阕为河传（香苞素质），第七阕为七娘子（清香浮动到黄昏），第八阕为忆少年（疏疏整整），皆未著撰人，然却是易安所作。我所经见的古人刻本和钞本，大多第一首题下（调下）署作者姓名，以下多不署；也有调名省作“前调”或“又”的；有的同调词，索性另起刻写，连“前调”等也不刻写。当然不是绝对的，也有少数例外。梅苑中就存在这种情况。此乃一种省略方法，可以减少刻写之烦。对于这种现象，我们应当细加辨析，察其真讹，不能简单地因其省略作者姓名而径作无名氏。

那么永乐大典是否也有这种省略呢？答曰：有。大典中凡一人多首者也省略作者姓名。大典卷二千八百十第十五页载李易安词三阕，皆连排，除第一阕外，余皆不署撰人。兹将原件复印如下：



此三阕中第一阕题作“李易安词梅影”，墨色橘红，这是总标题。案：大典中凡作者姓名及首出之标题皆用橘红色，以下各首作墨色，以示一人所作。以下接书小字“河传”调名，此词歇拍“添酒力”后空一格，以小字书“七娘子”调名而不著撰人，其歇拍“岭头别后微添粉”后空一格，仍以小字书“忆少年”调名，亦不著撰人。此三阕环环相扣，显系李易安一人所作。我们再提供两则旁证。李易安之前第十一页为“李端叔姑溪集临江仙”与“早梅芳”，人名书名均为橘红色。早梅芳亦不著撰人，仅以小字书于临江仙歇拍之后。它虽不著撰人，然确为李端叔（之仪）所作，见之于姑溪集，亦被全宋词收录。为什么全宋词对端叔词与易安词采取两种态度呢？因为前者原著尚存，而后者原著已佚。但我们仍可于两相对照中证明大典所载易安词是可信的。另一旁证是大典卷二千八百八第七页所载“黄庭坚豫章集次韵中玉早梅二首”，其结句之后空一格，以小字书“谢送早梅二首”，不著撰人。由此，我们对后者绝不能视作无名氏诗，因为它既确确实实载于豫章集，又明明白白载于任渊山谷诗集注。从以上两则旁证看，永乐大典在一人名下的几首作品，除第一首外，余皆不具名。这种省略，乃是古代刻本与钞本的通例，我们决不能因个别现象而否定被省略者的著作权。

通过以上辨证，可以确认永乐大典所载的五阕易安词，是真实可信的，绝非无名氏作。前人加给它的迷雾，应该可以扫清了。是为记。癸未仲春，徐培均于海上 徐汇苑。

